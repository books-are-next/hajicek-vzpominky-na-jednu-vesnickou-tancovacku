<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Vzpomínky na jednu vesnickou tancovačku</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jiří Hájíček: Vzpomínky na jednu vesnickou tancovačku">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Vzpomínky na jednu vesnickou tancovačku">
    <meta property="og:title" content="Vzpomínky na jednu vesnickou tancovačku">
    <meta property="og:type" content="book">
    <meta property="og:book:author" content="Jiří Hájíček">
    <meta property="twitter:title" content="Jiří Hájíček: Vzpomínky na jednu vesnickou tancovačku">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./hajicek-5.html">
    <link rel="next" href="./hajicek-7.html">
    <meta name="nb-order" content="7">
    <link rel="self" href="hajicek-6.html">
    <meta name="nb-identifier" content="hajicek-vzpominky-na-jednu-vesnickou-tancovacku-20a56f6">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8674" data-nb-chars="48381">
    <nav role="doc-toc">
      <ul class="plain section"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hajicek-5.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <p class="chunk" data-nb-ref-number="2" data-nb-words="3" data-nb-chars="15"><span class="idea" data-nb-ref-number="1" id="idea1" data-nb-words="3" data-nb-chars="15"><strong>Noc s&nbsp;manekýnou</strong></span></p>
          <p class="chunk" data-nb-ref-number="3" data-nb-words="72" data-nb-chars="411"><span class="idea" data-nb-ref-number="2" id="idea2" data-nb-words="72" data-nb-chars="411">U&nbsp;baru byla tlačenice, za&nbsp;barovými stoličkami zbývala jen úzká ulička a&nbsp;potom zeď, sunul jsem se&nbsp;pomalu shlukem lidí za&nbsp;Zbyňkem. Jeho bílé sako svítilo v&nbsp;přítmí a&nbsp;také jeho žluté vlasy a&nbsp;rudý obličej. Měl už&nbsp;dost, ale ještě mě&nbsp;táhl na&nbsp;panáka, Jarda zatím seděl u&nbsp;stolu, hlídal Zbyňkův fotoaparát a&nbsp;držel místo, aby nám ho&nbsp;někdo neobsadil před módní přehlídkou, která měla podle programu večera co&nbsp;nevidět začít.</span></p>
          <p class="chunk" data-nb-ref-number="4" data-nb-words="176" data-nb-chars="982"><span class="idea" data-nb-ref-number="3" id="idea3" data-nb-words="176" data-nb-chars="982">Až&nbsp;dosud jsem seděl u&nbsp;stolu převážně sám, Zbyněk s&nbsp;Jardou se&nbsp;potulovali většinu času po&nbsp;sále. Vůbec mi&nbsp;to&nbsp;nevadilo, protože když se&nbsp;Zbyněk usadil u&nbsp;stolu, musel jsem poslouchat jeho hloupé řeči, a&nbsp;čím víc byl opilý, tím byl chytřejší a&nbsp;s&nbsp;gustem mě&nbsp;poučoval a&nbsp;udílel mi&nbsp;rady z&nbsp;pozice svých čtyřiceti pěti let a&nbsp;bohatých životních zkušeností. A&nbsp;Jarda se&nbsp;přidával, protože byl stejný jako on. Vůbec jsem si&nbsp;všiml, jak si&nbsp;ti&nbsp;dva rozumějí, jak si&nbsp;notují. Vlastně to&nbsp;nebylo nic divného, většinou dělali spolu v&nbsp;terénu, „reprezentovali a&nbsp;dělali image Ateliéru“, jak vždycky říkal Zbyněk. Ale dneska už&nbsp;jsem věděl, že&nbsp;se&nbsp;Zbyňkem nic nebude a&nbsp;že už&nbsp;nic nenafotí. Říkal jsem si, že&nbsp;bych si&nbsp;měl skočit nahoru na&nbsp;pokoj pro svůj foťák, aspoň na&nbsp;tu&nbsp;módní přehlídku, ale pak jsem jen mávl rukou. Je&nbsp;to&nbsp;Zbyňkův Ateliér a&nbsp;tohleto je&nbsp;jeho zakázka. A&nbsp;to podstatné už&nbsp;snad nafotil, předání ocenění nejlepším pracovníkům firmy, šéfa firmy při proslovu a&nbsp;tak dál. Takže jsem si&nbsp;s&nbsp;tím přestal lámat hlavu.</span></p>
          <p class="chunk" data-nb-ref-number="5" data-nb-words="27" data-nb-chars="173"><span class="idea" data-nb-ref-number="4" id="idea4" data-nb-words="27" data-nb-chars="173">Na&nbsp;prázdný parket zrovna nastupovaly manekýnky. Náš stůl byl hned na&nbsp;kraji parketu, řada manekýn, která vypochodovala s&nbsp;elegantním pánem v&nbsp;čele, končila hned vedle mé&nbsp;židle.</span></p>
          <p class="chunk" data-nb-ref-number="6" data-nb-words="153" data-nb-chars="905"><span class="idea" data-nb-ref-number="5" id="idea5" data-nb-words="153" data-nb-chars="905">Předváděly se&nbsp;dlouhé večerní šaty a&nbsp;pak různé jiné věci a&nbsp;nás ovíval průvan z&nbsp;rozevlátých sukní, tak jsme byli blízko. Téměř okamžitě jsme se&nbsp;všichni tři shodli na&nbsp;jedné manekýně, která byla bezkonkurenčně nejhezčí a&nbsp;nejzajímavější ze&nbsp;všech. Měla dlouhé rovné hnědé vlasy a&nbsp;namalované rty, Zbyněk mlsně mlaskal, ale vzhledem k&nbsp;jeho věku jsme mu&nbsp;doporučili černovlasou paní ve&nbsp;středních letech, která právě předváděla tmavě modrý kostýmek. Asi při čtvrtém kole předvádění modelů se&nbsp;hnědovláska dostala na&nbsp;konec řady těsně před náš stůl, stála v&nbsp;klidu zády k&nbsp;nám, s&nbsp;levou nohou povolenou v&nbsp;koleni čekala s&nbsp;ostatními, až&nbsp;na&nbsp;ni&nbsp;přijde řada a&nbsp;vyjde doprostřed parketu předvést svůj model. A&nbsp;Jarda mě&nbsp;pod stolem lehce nakopl do&nbsp;kotníku a&nbsp;ukazoval prstem, abych se&nbsp;jí&nbsp;podíval na&nbsp;rameno. Visela jí&nbsp;tam na&nbsp;nitce lesklá papírová cedulka od&nbsp;těch zbrusu nových šatů. Naklonil jsem se&nbsp;ze&nbsp;židle dopředu co&nbsp;nejblíž k&nbsp;ní.</span></p>
          <p class="chunk" data-nb-ref-number="7" data-nb-words="1" data-nb-chars="9"><span class="idea" data-nb-ref-number="6" id="idea6" data-nb-words="1" data-nb-chars="9">„Ssss….!“</span></p>
          <p class="chunk" data-nb-ref-number="8" data-nb-words="6" data-nb-chars="29"><span class="idea" data-nb-ref-number="7" id="idea7" data-nb-words="6" data-nb-chars="29">Otočila se&nbsp;na&nbsp;mě&nbsp;přes rameno.</span></p>
          <p class="chunk" data-nb-ref-number="9" data-nb-words="4" data-nb-chars="25"><span class="idea" data-nb-ref-number="8" id="idea8" data-nb-words="4" data-nb-chars="25">„Kouká ti&nbsp;vzadu cedulka.“</span></p>
          <p class="chunk" data-nb-ref-number="10" data-nb-words="1" data-nb-chars="6"><span class="idea" data-nb-ref-number="9" id="idea9" data-nb-words="1" data-nb-chars="6">„Dík.“</span></p>
          <p class="chunk" data-nb-ref-number="11" data-nb-words="112" data-nb-chars="633"><span class="idea" data-nb-ref-number="10" id="idea10" data-nb-words="112" data-nb-chars="633">Zašmátrala rukou za&nbsp;zády a&nbsp;zastrčila cedulku za&nbsp;límec. Zbyněk okamžitě hodnotil nahlas její nohy a&nbsp;mně to&nbsp;přišlo najednou hrozně hloupé a&nbsp;trapné, ani tak ne&nbsp;ty&nbsp;řeči samotné, ale hlavně že&nbsp;ona to&nbsp;slyší, a&nbsp;přál jsem si, aby už&nbsp;hned teď šla na&nbsp;parket a&nbsp;nemusela vyslechnout až&nbsp;do&nbsp;konce všechny ty&nbsp;Zbyňkovy kecy, které mi&nbsp;najednou připadaly vůči ní&nbsp;ponižující a&nbsp;hrubé a&nbsp;za které jsem se&nbsp;jakoby sám styděl. Ale stála bez pohnutí, neviděl jsem jí&nbsp;do&nbsp;tváře. A&nbsp;elegantní chlápek v&nbsp;hnědém obleku s&nbsp;decentní kravatou uváděl jednotlivé kolekce šatů, manekýnky se&nbsp;měkce procházely po&nbsp;parketách a&nbsp;v&nbsp;sále to&nbsp;bzučelo jako pod dráty vysokého napětí.</span></p>
          <p class="chunk" data-nb-ref-number="12" data-nb-words="31" data-nb-chars="201"><span class="idea" data-nb-ref-number="11" id="idea11" data-nb-words="31" data-nb-chars="201">A&nbsp;přišlo poslední kolo a&nbsp;konferenciér ohlašoval přestávku a&nbsp;občerstvení ve&nbsp;formě jakési recepce. S&nbsp;fanfárami mizely manekýny. Jako poslední odcházela ta&nbsp;naše. Naprázdno jsme vydechli, že&nbsp;už&nbsp;je&nbsp;po&nbsp;všem.</span></p>
          <p class="chunk" data-nb-ref-number="13" data-nb-words="12" data-nb-chars="61"><span class="idea" data-nb-ref-number="12" id="idea12" data-nb-words="12" data-nb-chars="61">„A&nbsp;nedáme jí. Ať&nbsp;si&nbsp;jde,“ brblal Zbyněk do&nbsp;skleničky s&nbsp;vínem.</span></p>
          <p class="chunk" data-nb-ref-number="14" data-nb-words="116" data-nb-chars="641"><span class="idea" data-nb-ref-number="13" id="idea13" data-nb-words="116" data-nb-chars="641">Potom jsme se&nbsp;já&nbsp;a&nbsp;Jarda vydali k&nbsp;bílým ubrusům, cpali jsme se&nbsp;u&nbsp;několika sražených stolů, kde byla na&nbsp;talířích, tácech a&nbsp;podnosech spousta jídla, chlebíčky, saláty, šunka, sýry a&nbsp;tak dál. A&nbsp;tam někde na&nbsp;druhém konci řady stolů jsem zahlédl mezi ostatními lidmi známý proud hnědých vlasů a&nbsp;schválně jsem soustředil pohled do&nbsp;těch míst. Skutečně to&nbsp;byla naše manekýnka, teď už&nbsp;jen v&nbsp;džínách a&nbsp;tričku s&nbsp;dlouhým rukávem. Hleděl jsem na&nbsp;ni&nbsp;dobrých deset minut, co&nbsp;jsme oba stáli naproti u&nbsp;mís se&nbsp;saláty, a&nbsp;za tu&nbsp;dobu spolykala ještě s&nbsp;jednou manekýnou v&nbsp;civilu horu lahůdek ze&nbsp;švédského stolu, až&nbsp;jsem nevěřil, že&nbsp;se&nbsp;to&nbsp;do&nbsp;ní&nbsp;všechno může vejít.</span></p>
          <p class="chunk" data-nb-ref-number="15" data-nb-words="31" data-nb-chars="164"><span class="idea" data-nb-ref-number="14" id="idea14" data-nb-words="31" data-nb-chars="164">Vrátili jsme se&nbsp;s&nbsp;Jardou ke&nbsp;stolu, pivo v&nbsp;půllitrech už&nbsp;bylo bez pěny a&nbsp;Zbyněk seděl opřený na&nbsp;židli a&nbsp;měl zavřené oči. Slavnostní večer nebyl ještě ani v&nbsp;polovině.</span></p>
          <p class="chunk" data-nb-ref-number="16" data-nb-words="7" data-nb-chars="48"><span class="idea" data-nb-ref-number="15" id="idea15" data-nb-words="7" data-nb-chars="48">„Počkej, ještě nechoď, ještě budou chvíli hrát.“</span></p>
          <p class="chunk" data-nb-ref-number="17" data-nb-words="17" data-nb-chars="123"><span class="idea" data-nb-ref-number="16" id="idea16" data-nb-words="17" data-nb-chars="123">Manekýna se&nbsp;jmenovala Eva a&nbsp;v&nbsp;jakémsi pomalém rytmu dýchavičných nástrojů jsme několikrát přeploužili parket křížem krážem.</span></p>
          <p class="chunk" data-nb-ref-number="18" data-nb-words="3" data-nb-chars="22"><span class="idea" data-nb-ref-number="17" id="idea17" data-nb-words="3" data-nb-chars="22">„Vždyť hrajou hrozně.“</span></p>
          <p class="chunk" data-nb-ref-number="19" data-nb-words="4" data-nb-chars="19"><span class="idea" data-nb-ref-number="18" id="idea18" data-nb-words="4" data-nb-chars="19">„Hm, to&nbsp;je&nbsp;pravda.“</span></p>
          <p class="chunk" data-nb-ref-number="20" data-nb-words="22" data-nb-chars="133"><span class="idea" data-nb-ref-number="19" id="idea19" data-nb-words="22" data-nb-chars="133">Odporná taneční kapela přesně zapadala do&nbsp;vesnického sálu. Eva chtěla pryč z&nbsp;parketu. Držel jsem se&nbsp;jí&nbsp;jako klíště, ale neměla stání.</span></p>
          <p class="chunk" data-nb-ref-number="21" data-nb-words="9" data-nb-chars="47"><span class="idea" data-nb-ref-number="20" id="idea20" data-nb-words="9" data-nb-chars="47">„Tak pojď aspoň ke&nbsp;stolu nebo k&nbsp;baru,“ navrhla.</span></p>
          <p class="chunk" data-nb-ref-number="22" data-nb-words="8" data-nb-chars="38"><span class="idea" data-nb-ref-number="21" id="idea21" data-nb-words="8" data-nb-chars="38">„K&nbsp;baru se&nbsp;mi&nbsp;zrovna moc nechce, víš…“</span></p>
          <p class="chunk" data-nb-ref-number="23" data-nb-words="10" data-nb-chars="60"><span class="idea" data-nb-ref-number="22" id="idea22" data-nb-words="10" data-nb-chars="60">„Tak pudeme k&nbsp;našemu stolu, holky budou za&nbsp;chvíli odjíždět.“</span></p>
          <p class="chunk" data-nb-ref-number="24" data-nb-words="130" data-nb-chars="733"><span class="idea" data-nb-ref-number="23" id="idea23" data-nb-words="130" data-nb-chars="733">Doprovodil jsem Evu ke&nbsp;stolu, kde seděly ostatní manekýny z&nbsp;dnešního večera, a&nbsp;přece jen jsem se&nbsp;vydal k&nbsp;baru, abych donesl víno, pro Evu a&nbsp;pro sebe. Eva byla tady v&nbsp;tomhle sále vlastně doma, bydlela v&nbsp;téhle vesnici a&nbsp;na dnešní večer si&nbsp;jen tak odskočila z&nbsp;návsi nedaleko odtud. Ostatní manekýny byly odjinud a&nbsp;vozily se&nbsp;společně autem na&nbsp;různé akce, ale všechny měly nějaká jiná zaměstnání, tohle dělaly ve&nbsp;volném čase. A&nbsp;všechny už&nbsp;se&nbsp;zvedaly ze&nbsp;židlí a&nbsp;šly se&nbsp;obléct do&nbsp;šatny, Eva se&nbsp;s&nbsp;nimi rozloučila a&nbsp;taky se&nbsp;šéfem, s&nbsp;tím elegantním pánem v&nbsp;obleku, co&nbsp;zároveň dělal šoféra dodávkového vozu, kterým všichni společně jezdili po&nbsp;módních přehlídkách, a&nbsp;co mi&nbsp;tak silně připomínal Zbyňka, který teď už&nbsp;stoprocentně chrápal na&nbsp;židli.</span></p>
          <p class="chunk" data-nb-ref-number="25" data-nb-words="73" data-nb-chars="478"><span class="idea" data-nb-ref-number="24" id="idea24" data-nb-words="73" data-nb-chars="478">Eva dostávala rychle karmínovou barvu vína, které jsme upíjeli ze&nbsp;skleniček, a&nbsp;během další rundy zoufale znějících tanečních melodií jsme se&nbsp;znovu vydali ke&nbsp;stolům, kde ještě zbylo něco z&nbsp;přichystaného občerstvení. Eva se&nbsp;cpala obloženými chlebíčky. Tvrdila, že&nbsp;to&nbsp;bere jako součást honoráře za&nbsp;večerní produkci, jako foršus, jako zálohu na&nbsp;zbytek, který jim šéf vyplácí vždycky na&nbsp;následující akci. Mně samotnému už&nbsp;ochotnická kapela taky vadila, chtěl jsem poslouchat jen Evu.</span></p>
          <p class="chunk" data-nb-ref-number="26" data-nb-words="11" data-nb-chars="63"><span class="idea" data-nb-ref-number="25" id="idea25" data-nb-words="11" data-nb-chars="63">„Počkej, vážně chceš už&nbsp;jít? Aspoň bysme tu&nbsp;flašku měli dopít.“</span></p>
          <p class="chunk" data-nb-ref-number="27" data-nb-words="14" data-nb-chars="78"><span class="idea" data-nb-ref-number="26" id="idea26" data-nb-words="14" data-nb-chars="78">Eva měla už&nbsp;sto chutí vypadnout, snažil jsem se&nbsp;ji&nbsp;různě zdržovat a&nbsp;odrazovat.</span></p>
          <p class="chunk" data-nb-ref-number="28" data-nb-words="21" data-nb-chars="113"><span class="idea" data-nb-ref-number="27" id="idea27" data-nb-words="21" data-nb-chars="113">„Dneska večer jsem tě&nbsp;zachránil od&nbsp;fópa, jinak by&nbsp;ses procházela po&nbsp;place a&nbsp;cedulka by&nbsp;se&nbsp;ti&nbsp;bimbala na&nbsp;zádech…!“</span></p>
          <p class="chunk" data-nb-ref-number="29" data-nb-words="33" data-nb-chars="163"><span class="idea" data-nb-ref-number="28" id="idea28" data-nb-words="33" data-nb-chars="163">Chtěl jsem jen, abychom aspoň tuhle láhev spolu dopili, než Eva někam zmizí a&nbsp;já se&nbsp;budu nudit až&nbsp;do&nbsp;rána. Ale zároveň mě&nbsp;napadlo, že&nbsp;chci dost málo. Ale co&nbsp;s&nbsp;tím?</span></p>
          <p class="chunk" data-nb-ref-number="30" data-nb-words="74" data-nb-chars="399"><span class="idea" data-nb-ref-number="29" id="idea29" data-nb-words="74" data-nb-chars="399">Eva vzala do&nbsp;rukou obě naše skleničky, zvedla je&nbsp;jako k&nbsp;přípitku a&nbsp;přitom si&nbsp;je&nbsp;dala před oči a&nbsp;dívala se&nbsp;na&nbsp;mě&nbsp;přes červené hladinky. Na&nbsp;celý obličej jí&nbsp;to&nbsp;vrhlo pastelový stín a&nbsp;v&nbsp;očích se&nbsp;jí&nbsp;odrážely skleničky s&nbsp;vínem, nebo spíš ve&nbsp;skleničkách se&nbsp;odrážely její oči. Tvořilo to&nbsp;všechno dohromady krásný a&nbsp;naprosto symetrický obraz. Udělal jsem si&nbsp;před očima z&nbsp;prstů rámeček a&nbsp;hleděli jsme na&nbsp;sebe.</span></p>
          <p class="chunk" data-nb-ref-number="31" data-nb-words="6" data-nb-chars="36"><span class="idea" data-nb-ref-number="30" id="idea30" data-nb-words="6" data-nb-chars="36">„Teď jsi byla na&nbsp;chvíli nesmrtelná.“</span></p>
          <p class="chunk" data-nb-ref-number="32" data-nb-words="14" data-nb-chars="80"><span class="idea" data-nb-ref-number="31" id="idea31" data-nb-words="14" data-nb-chars="80">Eva mi&nbsp;nevěřila a&nbsp;dlouhé medové vlasy jí&nbsp;splynuly k&nbsp;ubrusu, když sklonila hlavu.</span></p>
          <p class="chunk" data-nb-ref-number="33" data-nb-words="23" data-nb-chars="158"><span class="idea" data-nb-ref-number="32" id="idea32" data-nb-words="23" data-nb-chars="158">„Hele, my&nbsp;fotografové máme smysl pro čas, chápeš, umíme ho&nbsp;zastavit. Kousek z&nbsp;něj utrhnout, vypreparovat nějakou chvíli, napíchnout ji&nbsp;navždycky na&nbsp;špendlík.“</span></p>
          <p class="chunk" data-nb-ref-number="34" data-nb-words="8" data-nb-chars="45"><span class="idea" data-nb-ref-number="33" id="idea33" data-nb-words="8" data-nb-chars="45">„Hm, tos řek hezky…, rád se&nbsp;posloucháš, viď?“</span></p>
          <p class="chunk" data-nb-ref-number="35" data-nb-words="7" data-nb-chars="44"><span class="idea" data-nb-ref-number="34" id="idea34" data-nb-words="7" data-nb-chars="44">„Hm, vypadáš hezky, ráda se&nbsp;předvádíš, viď?“</span></p>
          <p class="chunk" data-nb-ref-number="36" data-nb-words="13" data-nb-chars="74"><span class="idea" data-nb-ref-number="35" id="idea35" data-nb-words="13" data-nb-chars="74">„Ani ne… Vlastně mi&nbsp;to&nbsp;vadí, když mi&nbsp;někdo předhazuje, jak pěkně vypadám.“</span></p>
          <p class="chunk" data-nb-ref-number="37" data-nb-words="1" data-nb-chars="7"><span class="idea" data-nb-ref-number="36" id="idea36" data-nb-words="1" data-nb-chars="7">„Proč?“</span></p>
          <p class="chunk" data-nb-ref-number="38" data-nb-words="15" data-nb-chars="93"><span class="idea" data-nb-ref-number="37" id="idea37" data-nb-words="15" data-nb-chars="93">„Tak. Prostě mě&nbsp;to&nbsp;zlobí. To&nbsp;přece není žádná zásluha, pěknej zjev, žádná vlastní schopnost.“</span></p>
          <p class="chunk" data-nb-ref-number="39" data-nb-words="6" data-nb-chars="29"><span class="idea" data-nb-ref-number="38" id="idea38" data-nb-words="6" data-nb-chars="29">„Hm, ale není to&nbsp;k&nbsp;zahození.“</span></p>
          <p class="chunk" data-nb-ref-number="40" data-nb-words="1" data-nb-chars="8"><span class="idea" data-nb-ref-number="39" id="idea39" data-nb-words="1" data-nb-chars="8">„Možná…“</span></p>
          <p class="chunk" data-nb-ref-number="41" data-nb-words="18" data-nb-chars="106"><span class="idea" data-nb-ref-number="40" id="idea40" data-nb-words="18" data-nb-chars="106">Ubrusy už&nbsp;byly polité, židle vrzaly, na&nbsp;parketu se&nbsp;rozjíždělo další kolo tance, nová porce muziky z&nbsp;pódia.</span></p>
          <p class="chunk" data-nb-ref-number="42" data-nb-words="8" data-nb-chars="44"><span class="idea" data-nb-ref-number="41" id="idea41" data-nb-words="8" data-nb-chars="44">Eva se&nbsp;tajemně a&nbsp;zádumčivě dívala do&nbsp;stropu.</span></p>
          <p class="chunk" data-nb-ref-number="43" data-nb-words="3" data-nb-chars="17"><span class="idea" data-nb-ref-number="42" id="idea42" data-nb-words="3" data-nb-chars="17">„Mám pořád hlad…“</span></p>
          <p class="chunk" data-nb-ref-number="44" data-nb-words="104" data-nb-chars="544"><span class="idea" data-nb-ref-number="43" id="idea43" data-nb-words="104" data-nb-chars="544">Noc byla černější než moje sako, Eva mě&nbsp;táhla přes temnou náves, bylo to&nbsp;z&nbsp;kopce a&nbsp;došli jsme k&nbsp;baráku, svítil bíle do&nbsp;tmy svou omítkou a&nbsp;Eva se&nbsp;zastavila u&nbsp;vrátek. Někde blízko štěkali psi a&nbsp;mně to&nbsp;přišlo tak k&nbsp;smíchu, náves, tma, psi, jako ze&nbsp;špatného románu. Eva měla perfektní linii, od&nbsp;ramenou přes boky až&nbsp;ke&nbsp;kotníkům, šel jsem za&nbsp;ní&nbsp;po&nbsp;betonovém chodníčku a&nbsp;díval se&nbsp;jen na&nbsp;ni. A&nbsp;pak zámek a&nbsp;dveře a&nbsp;potom temno, klopýtl jsem o&nbsp;rohožku a&nbsp;o&nbsp;nějaké boty. Eva rozsvítila, stáli jsme v&nbsp;prostorné hale, prázdnota visela z&nbsp;holých kolmých stěn.</span></p>
          <p class="chunk" data-nb-ref-number="45" data-nb-words="7" data-nb-chars="36"><span class="idea" data-nb-ref-number="44" id="idea44" data-nb-words="7" data-nb-chars="36">„Tos mi&nbsp;neřekla, že&nbsp;bydlíš v&nbsp;hradu.“</span></p>
          <p class="chunk" data-nb-ref-number="46" data-nb-words="10" data-nb-chars="58"><span class="idea" data-nb-ref-number="45" id="idea45" data-nb-words="10" data-nb-chars="58">Zuli jsme se&nbsp;a&nbsp;šli po&nbsp;studených kamenných schodech nahoru.</span></p>
          <p class="chunk" data-nb-ref-number="47" data-nb-words="8" data-nb-chars="50"><span class="idea" data-nb-ref-number="46" id="idea46" data-nb-words="8" data-nb-chars="50">„To máte všichni ve&nbsp;vesnici takhle veliký baráky?“</span></p>
          <p class="chunk" data-nb-ref-number="48" data-nb-words="32" data-nb-chars="182"><span class="idea" data-nb-ref-number="47" id="idea47" data-nb-words="32" data-nb-chars="182">Eva se&nbsp;na&nbsp;mě&nbsp;otočila a&nbsp;zasmála se, její smích se&nbsp;rozstříkl všude kolem a&nbsp;tloukl se&nbsp;někde nahoře nad schodištěm v&nbsp;akustických klenbách. V&nbsp;patře byla spousta dveří. Jedny Eva otevřela.</span></p>
          <p class="chunk" data-nb-ref-number="49" data-nb-words="4" data-nb-chars="20"><span class="idea" data-nb-ref-number="48" id="idea48" data-nb-words="4" data-nb-chars="20">„Tady je&nbsp;můj pokoj.“</span></p>
          <p class="chunk" data-nb-ref-number="50" data-nb-words="75" data-nb-chars="449"><span class="idea" data-nb-ref-number="49" id="idea49" data-nb-words="75" data-nb-chars="449">Světlo vtrhlo do&nbsp;prostoru mezi stěnami. Eva si&nbsp;stoupla doprostřed svého pokojíku, který nebyl nijak velký, na&nbsp;stěnách kolem dokola plakáty a&nbsp;obrazy a&nbsp;knihy v&nbsp;policích. A&nbsp;Eva byla teď úplně jiná, jak tam stála sevřená stěnami svého pokoje, byla hrozně blízko, víc na&nbsp;dosah a&nbsp;skutečnější a&nbsp;krásnější než ve&nbsp;velkém sále kulturního domu. A&nbsp;její vlasy teď byly tmavší, tmavohnědé, bez toho rusého paprsku, který jim propůjčilo ostřejší světlo tam v&nbsp;sále.</span></p>
          <p class="chunk" data-nb-ref-number="51" data-nb-words="70" data-nb-chars="412"><span class="idea" data-nb-ref-number="50" id="idea50" data-nb-words="70" data-nb-chars="412">Prohlížel jsem si&nbsp;knížky a&nbsp;obrázky po&nbsp;stěnách a&nbsp;Eva mě&nbsp;odněkud z&nbsp;kuchyně po&nbsp;paměti navigovala, jako by&nbsp;přes stěnu viděla, co&nbsp;dělám, na&nbsp;dálku mě&nbsp;svým hlasem prováděla, kde co&nbsp;má, nad psacím stolem je&nbsp;ruská ikona z&nbsp;Moskvy a&nbsp;vedle knihovny je&nbsp;reprodukce Schwittersovy koláže a&nbsp;nad pohovkou plakát smutného pana Bustera Keatona a&nbsp;v&nbsp;koutě u&nbsp;lampy visí reprodukce starého vlámského mistra, zátiší s&nbsp;loveckou tematikou.</span></p>
          <p class="chunk" data-nb-ref-number="52" data-nb-words="15" data-nb-chars="85"><span class="idea" data-nb-ref-number="51" id="idea51" data-nb-words="15" data-nb-chars="85">„Jak tě&nbsp;tak poslouchám a&nbsp;dívám se, tak sis do&nbsp;svý světničky namixovala dějiny umění.“</span></p>
          <p class="chunk" data-nb-ref-number="53" data-nb-words="232" data-nb-chars="1370"><span class="idea" data-nb-ref-number="52" id="idea52" data-nb-words="232" data-nb-chars="1370">Eva z&nbsp;kuchyně hlasitě odříkávala jednotlivě knížky, jak šly po&nbsp;sobě v&nbsp;policích, v&nbsp;zasedacím pořádku autoři a&nbsp;tituly, znala to&nbsp;nazpaměť, <em>English Dictionary</em> a&nbsp;<em>Encyklopedie architektury</em> a&nbsp;<em>Technické tabulky pro stavebnictví</em> a&nbsp;<em>Vincent van Gogh</em>. Já&nbsp;jsem se&nbsp;pásl pohledem na&nbsp;těch zajímavých věcech, a&nbsp;když Eva zmlkla, zůstal jsem v&nbsp;jejím pokoji náhle opuštěný, přestože jsem tam byl sám vlastně už&nbsp;několik minut. A&nbsp;uvnitř mě&nbsp;sílila taková jemná touha, jako když pomalu stoupá voda, hladina, lehce aromatická hladina nějakých těch látek, co&nbsp;se&nbsp;vylévají do&nbsp;krve, hrozně jsem se&nbsp;v&nbsp;té chvíli těšil představou, že&nbsp;se&nbsp;teď vydám ze&nbsp;dveří pokoje hledat Evu v&nbsp;bludišti dalších pokojů, abych ji&nbsp;objevil v&nbsp;kuchyni, kde už&nbsp;jsem si&nbsp;ji&nbsp;představoval, jak tam bude stát, veliká, ta&nbsp;kuchyňka jí&nbsp;bude plná. A&nbsp;šel jsem po&nbsp;zvuku těch drobných úderů a&nbsp;šelestů, jak o&nbsp;sebe zavadilo nějaké nádobí, braní a&nbsp;pokládání věciček na&nbsp;umakartovou desku kuchyňské linky. Nejdřív jsem trochu zabloudil v&nbsp;tom šeru, hrozně se&nbsp;mi&nbsp;to&nbsp;líbilo, stěny a&nbsp;chodba a&nbsp;dlaždice na&nbsp;mě&nbsp;voněly novotou, neznámou vůní cizího bytu, tak lechtající a&nbsp;zvědavou. Když jsem dorazil do&nbsp;kuchyně, Eva měla přes své šaty puntíkovanou zástěrku s&nbsp;laclíkem. Ani jsem se&nbsp;nemohl hnout z&nbsp;prahu kuchyně, ani jsem nemohl promluvit. Eva se&nbsp;na&nbsp;mě&nbsp;usmála a&nbsp;pak udělala trochu ustaraný obličej, když lila olej na&nbsp;pánev a&nbsp;zapalovala plamen na&nbsp;sporáku.</span></p>
          <p class="chunk" data-nb-ref-number="54" data-nb-words="35" data-nb-chars="172"><span class="idea" data-nb-ref-number="53" id="idea53" data-nb-words="35" data-nb-chars="172">„Evo, jak ty&nbsp;to&nbsp;děláš, pokaždý, když se&nbsp;na&nbsp;tebe dívám, tak seš tak hezká. Když teď zavřu oči a&nbsp;zase je&nbsp;otevřu, tak seš zase stejně hezká jako předtím… Že&nbsp;tě&nbsp;to&nbsp;pořád baví.“</span></p>
          <p class="chunk" data-nb-ref-number="55" data-nb-words="56" data-nb-chars="297"><span class="idea" data-nb-ref-number="54" id="idea54" data-nb-words="56" data-nb-chars="297">Na&nbsp;oleji se&nbsp;smažily kousky rybího filé a&nbsp;Evě visely vlasy skoro k&nbsp;pánvi, až&nbsp;jsem měl strach, aby jí&nbsp;nechytly od&nbsp;plynového ohníčku. Neviděl jsem jí&nbsp;teď do&nbsp;tváře a&nbsp;věděl jsem, že&nbsp;to&nbsp;ví, a&nbsp;proto se&nbsp;určitě usmívá, jako se&nbsp;někdy lidé usmívají, když vědí, že&nbsp;je&nbsp;nikdo nevidí. Otevřeně a&nbsp;celým obličejem.</span></p>
          <p class="chunk" data-nb-ref-number="56" data-nb-words="30" data-nb-chars="162"><span class="idea" data-nb-ref-number="55" id="idea55" data-nb-words="30" data-nb-chars="162">„To musí bejt děsná námaha, bejt pořád tak hezká. Nemůžeš toho na&nbsp;chvíli nechat? Vždyť už&nbsp;tě&nbsp;to&nbsp;musí otravovat, bejt pořád tak hezká, celej den a&nbsp;v&nbsp;každý chvíli…“</span></p>
          <p class="chunk" data-nb-ref-number="57" data-nb-words="17" data-nb-chars="97"><span class="idea" data-nb-ref-number="56" id="idea56" data-nb-words="17" data-nb-chars="97">„Myslela jsem, že&nbsp;otevřu k&nbsp;tý rybě víno, ale když už&nbsp;takhle breptáš, tak dostaneš jenom sodovku.“</span></p>
          <p class="chunk" data-nb-ref-number="58" data-nb-words="8" data-nb-chars="55"><span class="idea" data-nb-ref-number="57" id="idea57" data-nb-words="8" data-nb-chars="55">„Já nejsem opilej, vážně. Takhle já&nbsp;blábolím normálně.“</span></p>
          <p class="chunk" data-nb-ref-number="59" data-nb-words="217" data-nb-chars="1223"><span class="idea" data-nb-ref-number="58" id="idea58" data-nb-words="217" data-nb-chars="1223">Eviny vlasy splývaly v&nbsp;proudu světla, které padalo z&nbsp;lustru a&nbsp;z&nbsp;jejího úsměvu. Kolem voněla smažená ryba a&nbsp;já jsem bral příbory a&nbsp;ubrousky z&nbsp;Eviných rukou a&nbsp;nosil jsem je&nbsp;na&nbsp;stůl do&nbsp;velikého obývacího pokoje, humpolácky zařízeného po&nbsp;vesnickém způsobu, naleštěný hnědý nábytek, skříně jako tmavé rakve a&nbsp;tlustý koberec. A&nbsp;ještě nebylo všechno hotovo, i&nbsp;když jídlo už&nbsp;vonělo z&nbsp;talířů a&nbsp;láhev vína čekala vzpřímeně uprostřed stolu. A&nbsp;Eva už&nbsp;se&nbsp;neozývala z&nbsp;kuchyně, bylo ticho, pořád ticho, nic se&nbsp;nepohnulo, nevěděl jsem, co&nbsp;se&nbsp;děje, už&nbsp;mi&nbsp;docházel rozum, co&nbsp;by&nbsp;tam ještě mohla dělat, a&nbsp;až po&nbsp;chvíli jsem zaslechl šramocení z&nbsp;nějakého jiného pokoje, vrzala dvířka nějakých skříní. A&nbsp;zase ticho, nevěděl jsem, jestli mám zůstat stát, nebo si&nbsp;už&nbsp;sednout, a&nbsp;tak jsem chvíli stál a&nbsp;chvíli seděl a&nbsp;potom jsem přecházel po&nbsp;obýváku sem tam, až&nbsp;Eva odněkud zavolala, abych vzal z&nbsp;kuchyně ze&nbsp;sporáku sirky a&nbsp;zapálil svíčku ve&nbsp;svícnu, který stál na&nbsp;stole. V&nbsp;té chvíli se&nbsp;objevila ve&nbsp;dveřích a&nbsp;přešla ke&nbsp;stolu, stál jsem proti ní&nbsp;a&nbsp;měl jsem jí&nbsp;plné oči a&nbsp;plnou hlavu. Měla na&nbsp;sobě dlouhé šaty okrové barvy s&nbsp;oranžovými a&nbsp;červenými květy, v&nbsp;dekoltu brož, na&nbsp;nohou světlehnědé střevíčky a&nbsp;vlasy rozpuštěné na&nbsp;ramena zářily a&nbsp;oslňovaly mě.</span></p>
          <p class="chunk" data-nb-ref-number="60" data-nb-words="11" data-nb-chars="74"><span class="idea" data-nb-ref-number="59" id="idea59" data-nb-words="11" data-nb-chars="74">„My slavíme nějakej svátek?“ zeptal jsem se&nbsp;nad prostřenou tabulí udiveně.</span></p>
          <p class="chunk" data-nb-ref-number="61" data-nb-words="15" data-nb-chars="78"><span class="idea" data-nb-ref-number="60" id="idea60" data-nb-words="15" data-nb-chars="78">A&nbsp;Eva pokrčila rameny. „Když se&nbsp;dva lidi setkaj, tak to&nbsp;může bejt svátek, ne?“</span></p>
          <p class="chunk" data-nb-ref-number="62" data-nb-words="188" data-nb-chars="1041"><span class="idea" data-nb-ref-number="61" id="idea61" data-nb-words="188" data-nb-chars="1041">A&nbsp;já jsem byl ohromený tím, co&nbsp;právě řekla, sedli jsme si&nbsp;naproti sobě a&nbsp;já jsem si&nbsp;připadal najednou úplně vygumovaný, pochyboval jsem o&nbsp;tom, jestli se&nbsp;dokážu najíst příborem, bál jsem se, že&nbsp;mi&nbsp;bude maso padat z&nbsp;talíře na&nbsp;stůl a&nbsp;na koberec. Sáhl jsem po&nbsp;příboru a&nbsp;zas ho&nbsp;pustil, protože Eva ještě vstala a&nbsp;zapnula gramofon a&nbsp;chtěla vědět, jestli chci poslouchat radši Purcella, Gounoda, Orglera, nebo J. K. Kuchaře. Neznal jsem ani jednoho toho chlapa, tak jsem řekl, že&nbsp;to&nbsp;nechám na&nbsp;ní. A&nbsp;pak se&nbsp;Eva bez okolků pustila do&nbsp;ryby na&nbsp;talíři, a&nbsp;jak jsme jedli a&nbsp;ve sklenicích trochu zlostně světélkovalo červené víno, z&nbsp;rohu místnosti nás zaplavoval příliv varhanní hudby, něžné proudy a&nbsp;hladké vlny, vysoké tóny i&nbsp;hluboké zvuky, jakoby generované z&nbsp;temných koutů pokoje. Jedl jsem rybí maso, zář svíčky, píšťaly varhan, a&nbsp;dával si&nbsp;pozor, abych se&nbsp;choval při jídle způsobně. Než jsem si&nbsp;něco pořádně začal s&nbsp;tím rybím filé, Eva už&nbsp;měla prázdný talíř. A&nbsp;já jsem třikrát tak dlouho zápasil se&nbsp;svou porcí a&nbsp;cítil jsem, jak mi&nbsp;rudnou tváře a&nbsp;čelo.</span></p>
          <p class="chunk" data-nb-ref-number="63" data-nb-words="31" data-nb-chars="167"><span class="idea" data-nb-ref-number="62" id="idea62" data-nb-words="31" data-nb-chars="167">Nevěděl jsem, jak se&nbsp;pohodlně usadit v&nbsp;křesle, chvíli mě&nbsp;tlačilo opěradlo do&nbsp;ramene a&nbsp;pak jsem měl zase zdřevěnělé nohy. Byli jsme sami. Já&nbsp;a&nbsp;Eva v&nbsp;jejich velkém domě.</span></p>
          <p class="chunk" data-nb-ref-number="64" data-nb-words="20" data-nb-chars="113"><span class="idea" data-nb-ref-number="63" id="idea63" data-nb-words="20" data-nb-chars="113">„Naši se&nbsp;pořád za&nbsp;něčím honí, když už&nbsp;ses na&nbsp;ně&nbsp;ptal, někdy tomu nerozumím. Vlastně rozumím, ale nechci rozumět.“</span></p>
          <p class="chunk" data-nb-ref-number="65" data-nb-words="5" data-nb-chars="24"><span class="idea" data-nb-ref-number="64" id="idea64" data-nb-words="5" data-nb-chars="24">„A&nbsp;teď jsou zrovna kde?“</span></p>
          <p class="chunk" data-nb-ref-number="66" data-nb-words="2" data-nb-chars="14"><span class="idea" data-nb-ref-number="65" id="idea65" data-nb-words="2" data-nb-chars="14">„Staví barák.“</span></p>
          <p class="chunk" data-nb-ref-number="67" data-nb-words="3" data-nb-chars="16"><span class="idea" data-nb-ref-number="66" id="idea66" data-nb-words="3" data-nb-chars="16">„Co? Teď večer?“</span></p>
          <p class="chunk" data-nb-ref-number="68" data-nb-words="12" data-nb-chars="59"><span class="idea" data-nb-ref-number="67" id="idea67" data-nb-words="12" data-nb-chars="59">„No, teď už&nbsp;asi spí, v&nbsp;tom baráku, už&nbsp;je&nbsp;skoro postavenej.“</span></p>
          <p class="chunk" data-nb-ref-number="69" data-nb-words="6" data-nb-chars="34"><span class="idea" data-nb-ref-number="68" id="idea68" data-nb-words="6" data-nb-chars="34">„Tak oni staví ještě jeden barák?“</span></p>
          <p class="chunk" data-nb-ref-number="70" data-nb-words="1" data-nb-chars="5"><span class="idea" data-nb-ref-number="69" id="idea69" data-nb-words="1" data-nb-chars="5">„Hm.“</span></p>
          <p class="chunk" data-nb-ref-number="71" data-nb-words="2" data-nb-chars="9"><span class="idea" data-nb-ref-number="70" id="idea70" data-nb-words="2" data-nb-chars="9">„A&nbsp;proč?“</span></p>
          <p class="chunk" data-nb-ref-number="72" data-nb-words="2" data-nb-chars="9"><span class="idea" data-nb-ref-number="71" id="idea71" data-nb-words="2" data-nb-chars="9">„Pro mě.“</span></p>
          <p class="chunk" data-nb-ref-number="73" data-nb-words="6" data-nb-chars="27"><span class="idea" data-nb-ref-number="72" id="idea72" data-nb-words="6" data-nb-chars="27">„A&nbsp;tenhle dům je&nbsp;pro koho?“</span></p>
          <p class="chunk" data-nb-ref-number="74" data-nb-words="17" data-nb-chars="78"><span class="idea" data-nb-ref-number="73" id="idea73" data-nb-words="17" data-nb-chars="78">„No, ten je&nbsp;náš a&nbsp;jednou bude mýho bráchy. A&nbsp;ten, co&nbsp;staví teď, ten bude můj.“</span></p>
          <p class="chunk" data-nb-ref-number="75" data-nb-words="14" data-nb-chars="73"><span class="idea" data-nb-ref-number="74" id="idea74" data-nb-words="14" data-nb-chars="73">„Tak vaši postavili dům pro bráchu, teď staví pro tebe… a&nbsp;kde je&nbsp;brácha?“</span></p>
          <p class="chunk" data-nb-ref-number="76" data-nb-words="5" data-nb-chars="28"><span class="idea" data-nb-ref-number="75" id="idea75" data-nb-words="5" data-nb-chars="28">„Bydlí v&nbsp;Praze na&nbsp;sídlišti.“</span></p>
          <p class="chunk" data-nb-ref-number="77" data-nb-words="16" data-nb-chars="74"><span class="idea" data-nb-ref-number="76" id="idea76" data-nb-words="16" data-nb-chars="74">„V&nbsp;paneláku, ne? To&nbsp;je&nbsp;dobrý. A&nbsp;ty budeš bydlet tady na&nbsp;vsi v&nbsp;novým domě…“</span></p>
          <p class="chunk" data-nb-ref-number="78" data-nb-words="16" data-nb-chars="75"><span class="idea" data-nb-ref-number="77" id="idea77" data-nb-words="16" data-nb-chars="75">„Ne, já&nbsp;tam nebudu. Chci bydlet taky v&nbsp;Praze anebo v&nbsp;Brně, tam se&nbsp;mi&nbsp;líbí.“</span></p>
          <p class="chunk" data-nb-ref-number="79" data-nb-words="7" data-nb-chars="29"><span class="idea" data-nb-ref-number="78" id="idea78" data-nb-words="7" data-nb-chars="29">„A&nbsp;na co&nbsp;to&nbsp;vaši tedy staví?“</span></p>
          <p class="chunk" data-nb-ref-number="80" data-nb-words="84" data-nb-chars="447"><span class="idea" data-nb-ref-number="79" id="idea79" data-nb-words="84" data-nb-chars="447">„Říkám ti, že&nbsp;nevím. Oni se&nbsp;mě&nbsp;neptali, jestli chci ňákej barák. Dělají to&nbsp;pro nás, ale kdyby se&nbsp;napřed zajímali, jestli to&nbsp;chceme. Víš, brácha dělá technika v&nbsp;rozhlase, prostě odešel do&nbsp;Prahy a&nbsp;dělá, co&nbsp;ho&nbsp;baví, a&nbsp;nikoho se&nbsp;neptal, jestli se&nbsp;mu&nbsp;to&nbsp;líbí, nebo ne. A&nbsp;našim to&nbsp;vadilo a&nbsp;vadí, že&nbsp;udělal takový svobodný rozhodnutí, a&nbsp;snaží se&nbsp;udržet doma aspoň mě. Ani nechtěli, abych šla študovat do&nbsp;Brna. A&nbsp;já pořád mám ňáký ohledy vůči nim, jenže…“</span></p>
          <p class="chunk" data-nb-ref-number="81" data-nb-words="54" data-nb-chars="285"><span class="idea" data-nb-ref-number="80" id="idea80" data-nb-words="54" data-nb-chars="285">Doléval jsem do&nbsp;sklenice víno. Eva odešla do&nbsp;kuchyně a&nbsp;za chvíli se&nbsp;vrátila se&nbsp;dvěma miskami, byla v&nbsp;nich zmrzlina a&nbsp;ovoce a&nbsp;čokoláda. A&nbsp;pustila se&nbsp;sama do&nbsp;toho zmrzlinového poháru jako hladové zvíře a&nbsp;já jsem jen těžce zdolával ty&nbsp;dobroty, už&nbsp;toho bylo na&nbsp;mě&nbsp;za&nbsp;celý večer trochu moc.</span></p>
          <p class="chunk" data-nb-ref-number="82" data-nb-words="19" data-nb-chars="107"><span class="idea" data-nb-ref-number="81" id="idea81" data-nb-words="19" data-nb-chars="107">„Když jsme tancovali, tak jsem se&nbsp;tě&nbsp;ptal, jestli tě&nbsp;baví dělat manekýnku, a&nbsp;ty jsi mi&nbsp;nechtěla odpovědět.“</span></p>
          <p class="chunk" data-nb-ref-number="83" data-nb-words="39" data-nb-chars="207"><span class="idea" data-nb-ref-number="82" id="idea82" data-nb-words="39" data-nb-chars="207">„To je&nbsp;těžký. Někdy mě&nbsp;to&nbsp;baví šíleně a&nbsp;někdy si&nbsp;připadám jako dobytek, když se&nbsp;vozí někam na&nbsp;výstavu. Ale co. Vydělám si&nbsp;tím nějaký peníze. Abych nemusela bejt tak závislá na&nbsp;našich, víš? To&nbsp;mě&nbsp;totiž štve.“</span></p>
          <p class="chunk" data-nb-ref-number="84" data-nb-words="27" data-nb-chars="167"><span class="idea" data-nb-ref-number="83" id="idea83" data-nb-words="27" data-nb-chars="167">Nevěděl jsem, jak se&nbsp;uvelebit v&nbsp;křesle, tak jsem si&nbsp;přesedl k&nbsp;Evě na&nbsp;pohovku, rozehřátý vosk pomalu znetvořoval svíčku, která byla původně rýhovaná jako antický sloup.</span></p>
          <p class="chunk" data-nb-ref-number="85" data-nb-words="7" data-nb-chars="48"><span class="idea" data-nb-ref-number="84" id="idea84" data-nb-words="7" data-nb-chars="48">„Myslím, že&nbsp;jsi k&nbsp;rodičům trochu nespravedlivá.“</span></p>
          <p class="chunk" data-nb-ref-number="86" data-nb-words="30" data-nb-chars="168"><span class="idea" data-nb-ref-number="85" id="idea85" data-nb-words="30" data-nb-chars="168">„Asi jo, ale když já&nbsp;nechci dopadnout jako oni, víš? Já&nbsp;prostě nechci bejt jako oni. Stavět baráky a&nbsp;štvát se&nbsp;kvůli něčemu, já&nbsp;nevím čemu… tebe takovýhle věci neštvou?“</span></p>
          <p class="chunk" data-nb-ref-number="87" data-nb-words="14" data-nb-chars="75"><span class="idea" data-nb-ref-number="86" id="idea86" data-nb-words="14" data-nb-chars="75">„Neboj se, Evo, my&nbsp;budeme lepší než oni. Máš velice studený prsty u&nbsp;nohou.“</span></p>
          <p class="chunk" data-nb-ref-number="88" data-nb-words="4" data-nb-chars="28"><span class="idea" data-nb-ref-number="87" id="idea87" data-nb-words="4" data-nb-chars="28">„Básník zrovna nejsi, teda.“</span></p>
          <p class="chunk" data-nb-ref-number="89" data-nb-words="3" data-nb-chars="19"><span class="idea" data-nb-ref-number="88" id="idea88" data-nb-words="3" data-nb-chars="19">„Já jsem fotograf.“</span></p>
          <p class="chunk" data-nb-ref-number="90" data-nb-words="13" data-nb-chars="72"><span class="idea" data-nb-ref-number="89" id="idea89" data-nb-words="13" data-nb-chars="72">„Proč jsi nefotil při tý&nbsp;módní přehlídce? Mohla jsem mít od&nbsp;tebe fotku.“</span></p>
          <p class="chunk" data-nb-ref-number="91" data-nb-words="16" data-nb-chars="84"><span class="idea" data-nb-ref-number="90" id="idea90" data-nb-words="16" data-nb-chars="84">„Protože fotit měli Zbyněk s&nbsp;Jardou. Jsou lepší, mě&nbsp;vzali s&nbsp;sebou jen tak do&nbsp;počtu.“</span></p>
          <p class="chunk" data-nb-ref-number="92" data-nb-words="4" data-nb-chars="24"><span class="idea" data-nb-ref-number="91" id="idea91" data-nb-words="4" data-nb-chars="24">„Zrovna moc si&nbsp;nevěříš.“</span></p>
          <p class="chunk" data-nb-ref-number="93" data-nb-words="11" data-nb-chars="69"><span class="idea" data-nb-ref-number="92" id="idea92" data-nb-words="11" data-nb-chars="69">„No a&nbsp;co. Nevím. Já&nbsp;se&nbsp;považuju za&nbsp;obyčejnýho komunálního fotografa.“</span></p>
          <p class="chunk" data-nb-ref-number="94" data-nb-words="30" data-nb-chars="180"><span class="idea" data-nb-ref-number="93" id="idea93" data-nb-words="30" data-nb-chars="180">Eva si&nbsp;přitáhla jedno koleno k&nbsp;bradě a&nbsp;trochu naklonila hlavu, seděli jsme teď naproti sobě na&nbsp;opačných koncích gauče, vypadala na&nbsp;chvíli úplně jako dívka z&nbsp;obrazu Egona Schieleho.</span></p>
          <p class="chunk" data-nb-ref-number="95" data-nb-words="8" data-nb-chars="47"><span class="idea" data-nb-ref-number="94" id="idea94" data-nb-words="8" data-nb-chars="47">„Stejně ti&nbsp;nevěřím, že&nbsp;jsi takovej, jak říkáš.“</span></p>
          <p class="chunk" data-nb-ref-number="96" data-nb-words="23" data-nb-chars="126"><span class="idea" data-nb-ref-number="95" id="idea95" data-nb-words="23" data-nb-chars="126">Podívala se&nbsp;na&nbsp;mě&nbsp;provokativně a&nbsp;jediná věc, do&nbsp;které se&nbsp;mi&nbsp;v&nbsp;tu chvíli nechtělo, bylo pouštět se&nbsp;do&nbsp;nějakého dlouhého kecání.</span></p>
          <p class="chunk" data-nb-ref-number="97" data-nb-words="13" data-nb-chars="95"><span class="idea" data-nb-ref-number="96" id="idea96" data-nb-words="13" data-nb-chars="95">„Fakt jo. Já&nbsp;jsem obyčejnej fotograf, portréty na&nbsp;občanský legitimace, rodinný oslavy, svatby.“</span></p>
          <p class="chunk" data-nb-ref-number="98" data-nb-words="12" data-nb-chars="67"><span class="idea" data-nb-ref-number="97" id="idea97" data-nb-words="12" data-nb-chars="67">„No a&nbsp;co fotíš, když nejsi komunální fotograf, když nejsi v&nbsp;práci?“</span></p>
          <p class="chunk" data-nb-ref-number="99" data-nb-words="24" data-nb-chars="149"><span class="idea" data-nb-ref-number="98" id="idea98" data-nb-words="24" data-nb-chars="149">„Já jsem komunální fotograf, i&nbsp;když nejsem v&nbsp;práci. Když je&nbsp;někdo jednou komunální fotograf, tak nemůže bejt nic jinýho než zase komunální fotograf.“</span></p>
          <p class="chunk" data-nb-ref-number="100" data-nb-words="24" data-nb-chars="119"><span class="idea" data-nb-ref-number="99" id="idea99" data-nb-words="24" data-nb-chars="119">„Ale když jsme tancovali, tak jsi říkal, že&nbsp;si&nbsp;fotíš jen tak pro sebe. Jako si&nbsp;jiný píšou deníček, tak ty&nbsp;že&nbsp;si&nbsp;fotíš.“</span></p>
          <p class="chunk" data-nb-ref-number="101" data-nb-words="4" data-nb-chars="20"><span class="idea" data-nb-ref-number="100" id="idea100" data-nb-words="4" data-nb-chars="20">„Hm, to&nbsp;jsem říkal.“</span></p>
          <p class="chunk" data-nb-ref-number="102" data-nb-words="4" data-nb-chars="18"><span class="idea" data-nb-ref-number="101" id="idea101" data-nb-words="4" data-nb-chars="18">„A&nbsp;co teda fotíš?“</span></p>
          <p class="chunk" data-nb-ref-number="103" data-nb-words="1" data-nb-chars="7"><span class="idea" data-nb-ref-number="102" id="idea102" data-nb-words="1" data-nb-chars="7">„Sebe.“</span></p>
          <p class="chunk" data-nb-ref-number="104" data-nb-words="5" data-nb-chars="26"><span class="idea" data-nb-ref-number="103" id="idea103" data-nb-words="5" data-nb-chars="26">„Sebe? Sebe fotíš? A&nbsp;jak?“</span></p>
          <p class="chunk" data-nb-ref-number="105" data-nb-words="1" data-nb-chars="11"><span class="idea" data-nb-ref-number="104" id="idea104" data-nb-words="1" data-nb-chars="11">„Normálně.“</span></p>
          <p class="chunk" data-nb-ref-number="106" data-nb-words="3" data-nb-chars="19"><span class="idea" data-nb-ref-number="105" id="idea105" data-nb-words="3" data-nb-chars="19">„Pořád fotíš sebe?“</span></p>
          <p class="chunk" data-nb-ref-number="107" data-nb-words="2177" data-nb-chars="11993"><span class="idea" data-nb-ref-number="106" id="idea106" data-nb-words="2177" data-nb-chars="11993">„Hele, to&nbsp;je&nbsp;těžký. Prostě když jsem přestoupil z&nbsp;komunálních služeb ke&nbsp;Zbyňkovi do&nbsp;Ateliéru, na&nbsp;inzerát, přestěhoval jsem se&nbsp;od&nbsp;našich, do&nbsp;podnájmu, do&nbsp;cizího města, kde jsem předtím byl dvakrát v&nbsp;životě a&nbsp;kde jsem nikoho neznal. Bylo to&nbsp;takový jako zklamání. Zbyněk se&nbsp;sice nazývá umělcem a&nbsp;ten svůj podnik uměleckým Ateliérem, ale o&nbsp;výtvarný fotografii toho mám já&nbsp;přečteno ve&nbsp;čtyřiadvaceti víc než on&nbsp;ve&nbsp;čtyřiačtyřiceti. V&nbsp;podstatě se&nbsp;mi&nbsp;práce moc nezměnila, dělal jsem v&nbsp;Ateliéru portréty a&nbsp;skupinky a&nbsp;občas svatby a&nbsp;různý společenský akce na&nbsp;městským úřadě a&nbsp;tak. Zbyněk bral všecko, protože potřeboval do&nbsp;začátku vydělat ňáký prachy. Aby pak bylo na&nbsp;náročný umělecký projekty, jak říkal, když mě&nbsp;lákal k&nbsp;sobě. Ale na&nbsp;ty&nbsp;by&nbsp;musel mít především tady, v&nbsp;hlavě. Hele, měli jsme toho tolik, že&nbsp;jsme nestíhali. V&nbsp;komoře jsem toho většinu dělal já&nbsp;a&nbsp;Zbyněk s&nbsp;Jardou jezdili po&nbsp;těch lepších kšeftech. Bejval jsem tam ze&nbsp;začátku od&nbsp;rána do&nbsp;večera, v&nbsp;ateliéru a&nbsp;v&nbsp;komoře, vracel jsem se&nbsp;za&nbsp;tmy do&nbsp;bytu, kde se&nbsp;mnou bydlel ještě jeden chlápek. Ale vlastně tam nebydlel. Byl to&nbsp;divadelník a&nbsp;platil si&nbsp;podnájem, jenže v&nbsp;něm vůbec nebydlel. Měl tam jen povlečenou postel a&nbsp;pár krámů na&nbsp;polici. Poprvé jsem ho&nbsp;viděl po&nbsp;třech tejdnech, co&nbsp;jsem se&nbsp;nastěhoval. Dva večery se&nbsp;tam učil ňákou roli, nahlas, a&nbsp;pak zase na&nbsp;čtrnáct dní zmizel. Spal různě po&nbsp;kamarádech nebo v&nbsp;divadelní šatně, jednou jsem se&nbsp;ho&nbsp;na&nbsp;to&nbsp;ptal. Hrál v&nbsp;takovým malým divadýlku, který vzniklo ve&nbsp;městě po&nbsp;listopadový revoluci. Vlastně pořádně nevím, co&nbsp;tam všechno dělal, mám dojem, že&nbsp;taky prodával lístky a&nbsp;tak. Takže jsem chodil domů večer nebo pozdě odpoledne a&nbsp;vařil jsem si&nbsp;na&nbsp;plynu večeři a&nbsp;byl jsem tam úplně sám. Neznal jsem ve&nbsp;městě ani nohu, nevěděl jsem, kam bych měl jít, a&nbsp;ani se&nbsp;mi&nbsp;večer nikam nechtělo, protože jsem byl utahanej a&nbsp;pálily mě&nbsp;oči z&nbsp;temný komory. Někdy jsem šel večer do&nbsp;hospody na&nbsp;jídlo a&nbsp;na pivo a&nbsp;na televizi. A&nbsp;na podzim, když už&nbsp;byla zima, tak jsem seděl v&nbsp;křesle a&nbsp;bolelo mě&nbsp;břicho, žaludek, nevěděl jsem proč, bylo mi&nbsp;dost blbě. Svůj foťák jsem měl ve&nbsp;skříni, a&nbsp;ani jsem na&nbsp;něj nešáh. Neměl jsem na&nbsp;ňáký focení po&nbsp;práci ani pomyšlení. No&nbsp;a&nbsp;jednou před Vánocema mi&nbsp;poslal bejvalej spolužák ze&nbsp;školy péefku, blahopřání k&nbsp;Novýmu roku. My&nbsp;jsme si&nbsp;je&nbsp;vždycky mezi sebou vyměňovali. A&nbsp;já jsem si&nbsp;uvědomil, jak žiju, že&nbsp;nic nedělám, že&nbsp;jsem ani nikomu víc než rok nenapsal. Začal jsem přemejšlet, jak bych to&nbsp;napravil, abych taky něco poslal tomu klukovi na&nbsp;oplátku. Ale už&nbsp;nebyl vůbec čas na&nbsp;ňáký dlouhý rozvažování. Tak jsem prostě vytáh foťák a&nbsp;stativ a&nbsp;samospoušť, a&nbsp;jak jsem byl v&nbsp;džínách a&nbsp;v&nbsp;černým tričku a&nbsp;neučesanej, tak jsem si&nbsp;stoupnul před objektiv k&nbsp;bílý stěně naproti oknu. A&nbsp;kouskem křídy jsem si&nbsp;napsal na&nbsp;tričko velkejma písmenama PF&nbsp;93. A&nbsp;čekal jsem, až&nbsp;to&nbsp;cvakne, a&nbsp;hned večer jsem ještě vyvolal negativ. A&nbsp;druhej den jsem to&nbsp;zvětšil na&nbsp;tvrdej papír, a&nbsp;když jsem se&nbsp;uviděl, úplně jsem se&nbsp;leknul toho svýho výrazu. Hele, to&nbsp;si&nbsp;nepředstavíš, vypadalo to&nbsp;celý spíš jako varování před novým rokem nebo jako kondolence než jako pour felicité. Tak ňák útrpně jsem se&nbsp;tvářil. No&nbsp;a&nbsp;pak byl leden, zima, takový to&nbsp;počasí, který nesnáším, a&nbsp;když jsem se&nbsp;po&nbsp;silvestru v&nbsp;novým roce vrátil do&nbsp;toho pronajatýho pokoje a&nbsp;seděl jsem zase v&nbsp;křesle s&nbsp;bolestma žaludku a&nbsp;hlavy, tak jsem si&nbsp;jednou všimnul toho černýho trička. Leželo na&nbsp;prádelníku, jak jsem ho&nbsp;svlíknul, když jsem se&nbsp;před Vánocema fotil na&nbsp;to&nbsp;novoroční přání. Vypral jsem ho&nbsp;v&nbsp;umyvadle a&nbsp;druhej den jsem si&nbsp;koupil celou krabičku bílejch školních kříd. A&nbsp;napsal jsem na&nbsp;tričko, nevím už&nbsp;proč, prostě jen tak, FOR SALE, oblíknul jsem si&nbsp;to, naběh jsem před objektiv a&nbsp;naexponoval půl filmu. A&nbsp;pak jsem vyhrabal z&nbsp;almary ještě jedno černý tričko, který jsem tam měl, a&nbsp;napsal na&nbsp;něj HELP! A&nbsp;natahoval jsem samospoušť a&nbsp;díval jsem se&nbsp;do&nbsp;objektivu a&nbsp;vedle něj a&nbsp;do země a&nbsp;do stropu. Tak jsem dofotil film a&nbsp;udělal ho. A&nbsp;druhej den večer jsem to&nbsp;v&nbsp;koupelně zvětšil. A&nbsp;zase jsem se&nbsp;zděsil svýho ksichtu a&nbsp;těch nápisů na&nbsp;tričku. Vybral jsem z&nbsp;toho všeho jen dvě fotky a&nbsp;pověsil je&nbsp;kolíčkem na&nbsp;prádlo na&nbsp;šňůru vedle svejch vypranejch slipů. Vypral jsem obě trička a&nbsp;celej příští den jsem vymejšlel další nápis, se&nbsp;kterým bych se&nbsp;vyfotil a&nbsp;ke kterýmu bych dodal výraz obličeje. A&nbsp;napsal jsem HOPE a&nbsp;zašklebil jsem se&nbsp;a&nbsp;cvaknul a&nbsp;na druhý tričko IN&nbsp;LOVE a&nbsp;udělal jsem grimasu. Hele, a&nbsp;dostal jsem takovou tu&nbsp;tvůrčí horečku, napadaly mě&nbsp;další slova, ale písmena napsaný křídou nešly z&nbsp;látky smazat, jako to&nbsp;lehce jde z&nbsp;tabule, musel jsem tričko vyprat a&nbsp;počkat, až&nbsp;uschne, a&nbsp;to mě&nbsp;zdržovalo. Tak jsem ve&nbsp;svý nedočkavosti přišel na&nbsp;to, že&nbsp;si&nbsp;to&nbsp;můžu oblíct obráceně, zádama dopředu, a&nbsp;měl jsem jeden pokus u&nbsp;každýho trička navíc. Napsal jsem si&nbsp;na&nbsp;sebe PEKLO. A&nbsp;potom NEBE. A&nbsp;OČISTEC. Prostě jsem si&nbsp;čmáral na&nbsp;tričko různý kraviny podle svejch nálad. Když jsem poslouchal na&nbsp;magneťáku Enyu, tak jsem měl na&nbsp;tričku THE CELTS a&nbsp;na druhým TO&nbsp;GO&nbsp;BEYOND a&nbsp;dělal jsem do&nbsp;foťáku zasněný voči. Takhle jsem po&nbsp;večerech blbnul a&nbsp;fotky jsem vybíral a&nbsp;věšel na&nbsp;prádelní šňůru, která šla napříč pokojem. A&nbsp;ty dvě trička, jak jsem je&nbsp;furt pral, už&nbsp;byly vetchý, tak jsem si&nbsp;koupil u&nbsp;Vietnamců ve&nbsp;stánku hned čtyři nový. Dost se&nbsp;to&nbsp;tím všechno zrychlilo, měl jsem šest černejch triček, to&nbsp;je&nbsp;dvanáct černých tabulí, který jsem popisoval a&nbsp;fotil. Na&nbsp;fotkách jsem se&nbsp;zabíral od&nbsp;hlavy k&nbsp;pasu, pozadí bílá zeď. A&nbsp;jednou když přišel Miro, ten divadelník, prohlížel si&nbsp;ty&nbsp;fotky na&nbsp;šňůře a&nbsp;řek, že&nbsp;je&nbsp;to&nbsp;dobrý! Nalil jsem mu&nbsp;polívku, kterou jsem měl k&nbsp;večeři, a&nbsp;on jed a&nbsp;prohlížel si&nbsp;ty&nbsp;fotky a&nbsp;říkal mi, který se&nbsp;mu&nbsp;líbí nejvíc, a&nbsp;že ten můj úzkej asketickej ksicht je&nbsp;nečekaně fotogenickej. Miro byl naopak takovej obtloustlej. Ráno zmizel a&nbsp;ukázal se&nbsp;až&nbsp;za&nbsp;dva tejdny. To&nbsp;už&nbsp;jsem měl nadělaný další fotky, další nápisy a&nbsp;obličeje. MOJE BLUES, když jsem zrovna čet Kainara, JACK KEROUAC, ALLEN GINSBERG. Taky ISAAK BABEL a&nbsp;šesticípou hvězdu k&nbsp;tomu. Miro dlabal večer můj guláš a&nbsp;vybral zase pár fotek, který se&nbsp;mu&nbsp;zdály dobrý, ostatní jsem hodil do&nbsp;koše, když odešel. V&nbsp;koupelně jsem máčel trička a&nbsp;vyvolával filmy, sušil jsem to&nbsp;všechno nad radiátorem a&nbsp;dál jsem čmáral nápisy podle toho, co&nbsp;jsem si&nbsp;přines z&nbsp;knihovny nebo viděl v&nbsp;kině nebo v&nbsp;televizi. KAŠPAR HAUSER, NIRVANA, SEATTLE, MUDHONEY, nevzpomenu si&nbsp;teď všechno, OSTBLOCK, HIV, FRANZ KAFKA: DER VERSCHOLLENE, SVĚT JE&nbsp;HODINOVEJ HOTEL, FR. GELLNER: VŠICHNI MI&nbsp;LHALI, taky jsem opisoval názvy léků, co&nbsp;jsem bral na&nbsp;žaludek. A&nbsp;pak jsem si&nbsp;zkoušel malovat i&nbsp;na ksicht, líčidlama, co&nbsp;mi&nbsp;přines Miro, před zrcadlem jsem se&nbsp;maloval jako teplouš, tak různě, třeba černý rty nebo černý líčka nebo jsem si&nbsp;půlku tváře začernil a&nbsp;na druhou půlku jsem udělal černý kolečko a&nbsp;do černý půlky bílý kolečko a&nbsp;na triko jsem si&nbsp;napsal LAO’C a&nbsp;na druhý TAO a&nbsp;na třetí O&nbsp;TAU A&nbsp;CTNOSTI. Praštěný, co? Hele, přes den jsem makal v&nbsp;Ateliéru a&nbsp;večer jsem provozoval tohle. Potom jsem měl takový období, kdy jsem glosoval na&nbsp;svejch tričkách zprávy z&nbsp;rádia, fotil jsem se&nbsp;s&nbsp;tranzistorákem u&nbsp;ucha a&nbsp;na prsou jsem měl napsáno VUKOVAR, MOSTAR, SARAJEVO, BOSNA, HERCEGOVINA. A&nbsp;taky BELFAST nebo MOSCOW. S&nbsp;tím rádiem to&nbsp;začalo, že&nbsp;jsem si&nbsp;před objektiv začal brát rekvizity, prostě různý věci, co&nbsp;jsem měl zrovna po&nbsp;ruce, aby nějak doplňovaly významy těch nápisů a&nbsp;výrazy mojí tváře. Třeba jsem sundal ze&nbsp;stěny takovej přiblblej obraz, vykopnul jsem ho&nbsp;z&nbsp;rámu a&nbsp;prázdnej velkej rám jsem si&nbsp;dal před sebe a&nbsp;na černém plátně bylo napsáno EGON SCHIELE. Nebo jsem si&nbsp;dal ještě na&nbsp;hlavu velkej trychtýř a&nbsp;na tričku jako na&nbsp;plátně obrazu stálo HIERONYMUS BOSCH. Taky jsem si&nbsp;bral do&nbsp;ruky různý nádobí z&nbsp;kuchyně a&nbsp;tak. A&nbsp;zase přišel Miro a&nbsp;kejval spokojeně hlavou, že&nbsp;dělám pokroky, a&nbsp;vybíral u&nbsp;stolu fotky, co&nbsp;byly podle něj nejlepší. Nakoupil jsem nový zásoby filmů a&nbsp;papírů a&nbsp;chemie a&nbsp;začal jsem pak fotit celý série fotek, čtyři nebo pět triček a&nbsp;grimas, nápisy, který se&nbsp;nevešly napsat celý na&nbsp;jedno tričko, jsem třeba rozložil do&nbsp;čtyř pěti fotek. Tak jsem moh psát a&nbsp;fotit třeba citáty z&nbsp;knížek. Třeba J. P.&nbsp;SARTRE: KAŽDÝ EXISTUJÍCÍ SE&nbsp;RODÍ BEZDŮVODNĚ, PŘEŽÍVÁ ZE&nbsp;SLABOSTI A&nbsp;UMÍRÁ NA&nbsp;SETKÁNÍ. Na&nbsp;další sérii zase byl Orten: PÍŠÍ VÁM, KARINO, A&nbsp;NEVÍM, ZDA JSEM ŽIV. Dál třeba CHESTERTON: PEKLO JE&nbsp;POMNÍK SVOBODY ČLOVĚKA. Nebo VÁCLAV HRABĚ: POMNÍKY VELKOHUBÝCH LÁSEK SCHÁZEJÍ NA&nbsp;SOUCHOTĚ ČASU. A&nbsp;potom VLADIMÍR MERTA: JSEM POBLITÁ ZPOVĚDNICE A&nbsp;BLÁZEN NA&nbsp;KOPCI, znáš to? Na&nbsp;jinejch sériích fotek jsem měl křídou na&nbsp;tričku reklamní slogany z&nbsp;televize, na&nbsp;prací prášky a&nbsp;na kafe a&nbsp;na zubní pasty. A&nbsp;Miro, když se&nbsp;po&nbsp;čase objevil, začal z&nbsp;těch všech fotek, kterejch už&nbsp;byly haldy, skládat takový mozaiky. Sám jsem se&nbsp;divil, jak ty&nbsp;jednotlivý slova a&nbsp;věty a&nbsp;jména, úplně různý a&nbsp;vzdálený, když jsou vedle sebe, vyvolávají nečekaný významy a&nbsp;asociace. Miro si&nbsp;s&nbsp;tím hrál dva večery a&nbsp;lepil fotky izolepou na&nbsp;zeď vedle sebe. Sundali jsme ze&nbsp;stěny obraz, aby bylo místo, a&nbsp;po čase druhej obraz. To&nbsp;už&nbsp;bylo skoro jaro, vymejšlel jsem furt nový věci a&nbsp;způsoby, jak psát na&nbsp;černej textil, třeba tři nápisy pod sebe na&nbsp;jedno tričko, například LSD, YPERIT, SACHARIN nebo ROSSIJA, CHLJEBNYJ KVAS, LEFORTOVO a&nbsp;takový hovadiny, už&nbsp;si&nbsp;nevzpomínám na&nbsp;to&nbsp;všechno. A&nbsp;Miro zase na&nbsp;jeden večer přišel a&nbsp;sundal ze&nbsp;šňůry nový fotky a&nbsp;skládal z&nbsp;nich mozaiky. Některý fotky se&nbsp;mu&nbsp;zdály tak silný, jak říkal, že&nbsp;je&nbsp;nechával samostatně, aby víc o&nbsp;samotě vynikly. Říkal, že&nbsp;to&nbsp;je&nbsp;jako černý divadlo, představení na&nbsp;černým pozadí, jako když prej přes to&nbsp;moje černý tričko jdou dějiny, svět, život, jako film promítnutej na&nbsp;černým filmovým plátně. A&nbsp;já jsem fotil dál, jednou odpoledne, když jsem se&nbsp;vracel z&nbsp;práce, jsem si&nbsp;všimnul na&nbsp;rohu ulice u&nbsp;obchodu černý tabule, kde bylo křídou napsáno: NABÍDKA DNE: KOŇSKÝ SALÁM, VEPŘ. SRDCE, SVĚTLÁ TLAČENKA. Tak jsem si&nbsp;to&nbsp;hned doma přepsal na&nbsp;tričko. U&nbsp;dalšího krámu stálo MOZART, VODKA, VÍNO, SEKT. Příště jsem si&nbsp;tam zase přepsal valutovej kurzovní lístek, kterej vždycky svítí za&nbsp;oknama banky, a&nbsp;potom ceník služeb pohřebního ústavu Vaňha a&nbsp;syn z&nbsp;reklamního letáku. A&nbsp;z&nbsp;novin jsem si&nbsp;načmáral na&nbsp;tričko koncentrace oxidu siřičitýho a&nbsp;oxidů dusíku v&nbsp;Severočeský pánvi a&nbsp;další večer jsem na&nbsp;všechny svoje trika vypsal křídou nejzajímavější značky inzerátů z&nbsp;rubriky seznámení. A&nbsp;Miro, když za&nbsp;týden přišel, tak hned se&nbsp;hnal k&nbsp;prádelní šňůře a&nbsp;sundával fotky a&nbsp;rovnal je&nbsp;a&nbsp;lepil na&nbsp;zeď, dával k&nbsp;sobě různý nápisy, který k&nbsp;sobě na&nbsp;první pohled vůbec nešly, a&nbsp;moje grimasy a&nbsp;škleby a&nbsp;podoby, který na&nbsp;sebe křičely nebo se&nbsp;mračily nebo po&nbsp;sobě jen tak pokradmu pokukovaly. Bylo to&nbsp;s&nbsp;ním takový zvláštní. Kdyby se&nbsp;občas nevracel domů a&nbsp;nedával mi&nbsp;najevo, že&nbsp;se&nbsp;mu&nbsp;ty&nbsp;fotky líbí, asi bych s&nbsp;tím dávno přestal. Ale takhle jsem měl aspoň trochu motivaci, měl jsem pro koho to&nbsp;dělat, tak jsem dál kupoval filmy a&nbsp;papíry a&nbsp;v&nbsp;umyvadle jsem namáčel černý trička a&nbsp;pak jsem je&nbsp;věšel vedle fotek na&nbsp;šňůru a&nbsp;žehlil jsem je&nbsp;na&nbsp;psacím stole. Každej večer šest fotek, nejvíc dvanáct, když jsem si&nbsp;oblíknul tričko ještě zádama dopředu. Pak jsem taky zkoušel obracet se&nbsp;k&nbsp;objektivu zády. A&nbsp;ty nápisy, když byly na&nbsp;zádech, tak to&nbsp;zas mělo trochu jinej výraz. Hele, v&nbsp;tý době už&nbsp;byly v&nbsp;pokoji sundaný všechny obrazy a&nbsp;věci ze&nbsp;zdi, popínavý kytky byly složený v&nbsp;koutě a&nbsp;dvě poličky strčený pod postelí. A&nbsp;na ty&nbsp;bílý prázdný zdi pak Miro přilepoval fotky a&nbsp;skládal z&nbsp;nich ty&nbsp;mozaiky. Musel jsem ho&nbsp;krotit, aby mi&nbsp;v&nbsp;pokoji nechal aspoň ten kus bílý stěny, před kterou jsem se&nbsp;fotil. No&nbsp;a&nbsp;jednou jsem přišel domů a&nbsp;Miro už&nbsp;tam byl a&nbsp;strhával ty&nbsp;fotky ze&nbsp;stěn a&nbsp;skládal je&nbsp;do&nbsp;desek. Ptal jsem se&nbsp;ho, co&nbsp;s&nbsp;nima bude dělat, a&nbsp;on že&nbsp;mi&nbsp;udělá výstavu ve&nbsp;foajé jejich divadýlka. Byly toho dohromady čtyři narvaný desky, skoro tři sta fotek. Takže Miro to&nbsp;odnes a&nbsp;asi čtrnáct dní se&nbsp;neukázal a&nbsp;jednou, když jsem přišel z&nbsp;práce a&nbsp;otevřel dveře, viděl jsem, že&nbsp;má&nbsp;svlečenou postel a&nbsp;že těch pár věcí, co&nbsp;měl v&nbsp;pokoji složenejch, zmizelo. A&nbsp;pan domácí druhej den přived novýho podnájemníka. Sháněl jsem Mira v&nbsp;divadle, nebyl tam. Když jsem se&nbsp;ptal, řekli mi, že&nbsp;je&nbsp;pryč. Zkrátka konec angažmá.&nbsp;Od tý&nbsp;doby jsem ho&nbsp;neviděl a&nbsp;svý fotky taky ne. Už&nbsp;je&nbsp;to&nbsp;tři čtvrtě roku…“</span></p>
          <p class="chunk" data-nb-ref-number="108" data-nb-words="30" data-nb-chars="190"><span class="idea" data-nb-ref-number="107" id="idea107" data-nb-words="30" data-nb-chars="190">Eva mě&nbsp;celou dobu poslouchala, byla teď naprosto věrným modelem k&nbsp;tomu Schieleho obrazu. Nakloněná hlava, zamyšlená tvář. Levou nohu měla nataženou směrem ke&nbsp;mně a&nbsp;pravou pokrčenou v&nbsp;koleni.</span></p>
          <p class="chunk" data-nb-ref-number="109" data-nb-words="6" data-nb-chars="32"><span class="idea" data-nb-ref-number="108" id="idea108" data-nb-words="6" data-nb-chars="32">„To se&nbsp;s&nbsp;tebou ani nerozloučil?“</span></p>
          <p class="chunk" data-nb-ref-number="110" data-nb-words="31" data-nb-chars="188"><span class="idea" data-nb-ref-number="109" id="idea109" data-nb-words="31" data-nb-chars="188">„Ne. Prostě odešel. My&nbsp;jsme toho spolu vlastně moc nenamluvili, ani jsme jeden o&nbsp;druhým dohromady nic nevěděli. Když jsme byli spolu, tak jsme se&nbsp;zabejvali skoro vždycky jen těma fotkama.“</span></p>
          <p class="chunk" data-nb-ref-number="111" data-nb-words="8" data-nb-chars="32"><span class="idea" data-nb-ref-number="110" id="idea110" data-nb-words="8" data-nb-chars="32">„A&nbsp;on si&nbsp;ty&nbsp;fotky vzal s&nbsp;sebou?“</span></p>
          <p class="chunk" data-nb-ref-number="112" data-nb-words="6" data-nb-chars="29"><span class="idea" data-nb-ref-number="111" id="idea111" data-nb-words="6" data-nb-chars="29">„Já nevím, co&nbsp;s&nbsp;nima udělal.“</span></p>
          <p class="chunk" data-nb-ref-number="113" data-nb-words="9" data-nb-chars="49"><span class="idea" data-nb-ref-number="112" id="idea112" data-nb-words="9" data-nb-chars="49">„A&nbsp;dělal sis ty&nbsp;fotky znovu? Máš přece negativy.“</span></p>
          <p class="chunk" data-nb-ref-number="114" data-nb-words="28" data-nb-chars="157"><span class="idea" data-nb-ref-number="113" id="idea113" data-nb-words="28" data-nb-chars="157">„Už se&nbsp;mi&nbsp;do&nbsp;toho nechtělo. Bez Mira to&nbsp;najednou nemělo cenu. Nebavilo by&nbsp;mě&nbsp;to, nevěděl bych, jak to&nbsp;uspořádat. Bylo to&nbsp;takový naše společný soukromý dílo.“</span></p>
          <p class="chunk" data-nb-ref-number="115" data-nb-words="8" data-nb-chars="42"><span class="idea" data-nb-ref-number="114" id="idea114" data-nb-words="8" data-nb-chars="42">„Počkej, to&nbsp;to&nbsp;chceš fakt jen tak nechat?“</span></p>
          <p class="chunk" data-nb-ref-number="116" data-nb-words="44" data-nb-chars="235"><span class="idea" data-nb-ref-number="115" id="idea115" data-nb-words="44" data-nb-chars="235">„Hele, říkám ti, že&nbsp;to&nbsp;nebylo stejně k&nbsp;ničemu. Nevím, proč bych se&nbsp;k&nbsp;tomu vracel. To&nbsp;bylo spojený s&nbsp;tím obdobím, který jsem žil, dneska už&nbsp;jsem zase trochu jinde. Nebo by&nbsp;mi&nbsp;to&nbsp;připomínalo tu&nbsp;dobu, která pro mě&nbsp;nebyla zrovna nejlepší…“</span></p>
          <p class="chunk" data-nb-ref-number="117" data-nb-words="9" data-nb-chars="53"><span class="idea" data-nb-ref-number="116" id="idea116" data-nb-words="9" data-nb-chars="53">„Ty jsi blázen, půl roku ses namáhal úplně zbytečně.“</span></p>
          <p class="chunk" data-nb-ref-number="118" data-nb-words="4" data-nb-chars="26"><span class="idea" data-nb-ref-number="117" id="idea117" data-nb-words="4" data-nb-chars="26">„Hele, chceš dolejt víno?“</span></p>
          <p class="chunk" data-nb-ref-number="119" data-nb-words="7" data-nb-chars="36"><span class="idea" data-nb-ref-number="118" id="idea118" data-nb-words="7" data-nb-chars="36">„Neříkej mi&nbsp;furt hele, já&nbsp;jsem Eva.“</span></p>
          <p class="chunk" data-nb-ref-number="120" data-nb-words="1" data-nb-chars="9"><span class="idea" data-nb-ref-number="119" id="idea119" data-nb-words="1" data-nb-chars="9">„Promiň.“</span></p>
          <p class="chunk" data-nb-ref-number="121" data-nb-words="75" data-nb-chars="413"><span class="idea" data-nb-ref-number="120" id="idea120" data-nb-words="75" data-nb-chars="413">Svíčka byla uhořelá v&nbsp;polovině, má&nbsp;mysl plavala na&nbsp;narudlé hladině, pohupovala se&nbsp;v&nbsp;něžných vlnkách. Eva otočila na&nbsp;gramofonu už&nbsp;třetí desku, pořád samé varhany. Vzpříčili jsme se&nbsp;s&nbsp;Evou v&nbsp;čase, nebo aspoň mi&nbsp;to&nbsp;tak připadalo, přál jsem si&nbsp;to. Eva měla takovou barvu hlasu jako její okrové a&nbsp;žlutavé šaty, byl jsem zalitý tím zlatem. Jemně jsem mnul v&nbsp;dlani její bosou nohu, patu a&nbsp;chodidlo, dívala se&nbsp;mi&nbsp;na&nbsp;ruku.</span></p>
          <p class="chunk" data-nb-ref-number="122" data-nb-words="11" data-nb-chars="61"><span class="idea" data-nb-ref-number="121" id="idea121" data-nb-words="11" data-nb-chars="61">Jedli jsme mandle z&nbsp;misky, která ležela mezi námi na&nbsp;pohovce.</span></p>
          <p class="chunk" data-nb-ref-number="123" data-nb-words="8" data-nb-chars="43"><span class="idea" data-nb-ref-number="122" id="idea122" data-nb-words="8" data-nb-chars="43">„Víš co? Vždycky jsem chtěla jet do&nbsp;Ruska.“</span></p>
          <p class="chunk" data-nb-ref-number="124" data-nb-words="2" data-nb-chars="11"><span class="idea" data-nb-ref-number="123" id="idea123" data-nb-words="2" data-nb-chars="11">„Do Ruska?“</span></p>
          <p class="chunk" data-nb-ref-number="125" data-nb-words="9" data-nb-chars="60"><span class="idea" data-nb-ref-number="124" id="idea124" data-nb-words="9" data-nb-chars="60">„Hm. Přivézt si&nbsp;ikonu, víš? Děsně miluju pravoslavný ikony.“</span></p>
          <p class="chunk" data-nb-ref-number="126" data-nb-words="6" data-nb-chars="28"><span class="idea" data-nb-ref-number="125" id="idea125" data-nb-words="6" data-nb-chars="28">„A&nbsp;odkud máš tu&nbsp;nad stolem?“</span></p>
          <p class="chunk" data-nb-ref-number="127" data-nb-words="58" data-nb-chars="332"><span class="idea" data-nb-ref-number="126" id="idea126" data-nb-words="58" data-nb-chars="332">„Tu jsem si&nbsp;koupila v&nbsp;Praze. Tajně. Ani se&nbsp;neptej za&nbsp;kolik. Známej mi&nbsp;ji&nbsp;sehnal od&nbsp;nějakejch ruskejch překupníků. Musela jsem si&nbsp;na&nbsp;ni&nbsp;půjčit u&nbsp;známejch. Ale stejně bych se&nbsp;tam chtěla co&nbsp;nejdřív podívat, do&nbsp;Ruska, na&nbsp;jejich kostely a&nbsp;paláce a&nbsp;tak. V&nbsp;Brně dělám pro jednu firmu rekonstrukci kostela, projekci, víš? Výkresy, výpočty…“</span></p>
          <p class="chunk" data-nb-ref-number="128" data-nb-words="9" data-nb-chars="49"><span class="idea" data-nb-ref-number="127" id="idea127" data-nb-words="9" data-nb-chars="49">„Kde na&nbsp;to&nbsp;bereš čas, když ještě děláš manekýnu?“</span></p>
          <p class="chunk" data-nb-ref-number="129" data-nb-words="55" data-nb-chars="303"><span class="idea" data-nb-ref-number="128" id="idea128" data-nb-words="55" data-nb-chars="303">„Manekýnu dělám jen tady doma a&nbsp;v&nbsp;okolí, o&nbsp;víkendech, o&nbsp;prázdninách… Ale mě&nbsp;baví vydělávat si&nbsp;tím, co&nbsp;umím, čemu snad rozumím, co&nbsp;studuju, než tímhle, že&nbsp;se&nbsp;někde předvádím v&nbsp;šatech. Ale ta&nbsp;architektura a&nbsp;to všechno kolem, to, co&nbsp;jsem se&nbsp;naučila, to&nbsp;jsou moje schopnosti, moje cena, víš, co&nbsp;tím myslím?“</span></p>
          <p class="chunk" data-nb-ref-number="130" data-nb-words="221" data-nb-chars="1221"><span class="idea" data-nb-ref-number="129" id="idea129" data-nb-words="221" data-nb-chars="1221">Eva přinesla ještě v&nbsp;podivné těžké karafě vodku, sama nalít nechtěla, já&nbsp;jsem jen párkrát usrkl a&nbsp;už jsem taky neměl chuť pít. Nechtěl jsem si&nbsp;Evu rozmazávat, ten krásný zlatočervený obraz. Když mlčela, připadala mi&nbsp;úplně nejhezčí, když se&nbsp;zvedla, šaty jí&nbsp;splynuly kolem boků a&nbsp;vlasy padaly na&nbsp;záda a&nbsp;na ramena. Odešla do&nbsp;obýváku a&nbsp;já jsem se&nbsp;chtěl dát už&nbsp;nějak do&nbsp;pořádku. A&nbsp;přepadla mě&nbsp;zase lehounká nervozita z&nbsp;očekávání a&nbsp;Eva nějak nešla. A&nbsp;čas nám oběma běžel. A&nbsp;potom se&nbsp;vrátila a&nbsp;sedla si&nbsp;naproti přes stůl do&nbsp;křesla a&nbsp;zase podivně mlčela, věděl jsem, že&nbsp;už&nbsp;musím s&nbsp;něčím začít, vstal jsem, ale byl mezi námi ten stůl s&nbsp;nádobím, zazátkoval jsem těžkou karafu a&nbsp;srazili jsme se&nbsp;pohledem, Eva se&nbsp;tak jakoby omluvně usmála. Zdálo se&nbsp;mi, že&nbsp;je&nbsp;najednou bledá. Nabídl jsem se, že&nbsp;odnesu talíře a&nbsp;skleničky do&nbsp;kuchyně. Před očima jsem měl jenom ji, když jsem v&nbsp;malé kuchyňce stál sám proti smaltovanému sporáku. Táhlo mě&nbsp;to&nbsp;neudržitelnou silou zpátky k&nbsp;ní, ale když jsem se&nbsp;vrátil, byla pryč. Procházel jsem se&nbsp;po&nbsp;obývacím pokoji, těžké stíny nábytku ležely vedle mých nohou na&nbsp;koberci, až&nbsp;jsem měl pocit, že&nbsp;je&nbsp;mohu vzít do&nbsp;ruky a&nbsp;zdvihnout. Náves za&nbsp;okny jsem jen tušil, tmavý neprůhledný ingot noci zakryl výhled ven.</span></p>
          <p class="chunk" data-nb-ref-number="131" data-nb-words="12" data-nb-chars="65"><span class="idea" data-nb-ref-number="130" id="idea130" data-nb-words="12" data-nb-chars="65">Eva vešla do&nbsp;pokoje a&nbsp;trochu ztěžka dosedla do&nbsp;křesla, byla bílá.</span></p>
          <p class="chunk" data-nb-ref-number="132" data-nb-words="3" data-nb-chars="16"><span class="idea" data-nb-ref-number="131" id="idea131" data-nb-words="3" data-nb-chars="16">„Stalo se&nbsp;něco?“</span></p>
          <p class="chunk" data-nb-ref-number="133" data-nb-words="26" data-nb-chars="144"><span class="idea" data-nb-ref-number="132" id="idea132" data-nb-words="26" data-nb-chars="144">Přistoupil jsem až&nbsp;k&nbsp;ní a&nbsp;ruka mi&nbsp;sama splynula po&nbsp;proudu jejích vlasů. Zdvihla ke&nbsp;mně hlavu a&nbsp;chvíli podržela tvář ve&nbsp;slabounkém světle svíčky.</span></p>
          <p class="chunk" data-nb-ref-number="134" data-nb-words="4" data-nb-chars="21"><span class="idea" data-nb-ref-number="133" id="idea133" data-nb-words="4" data-nb-chars="21">„Je mi&nbsp;strašně blbě.“</span></p>
          <p class="chunk" data-nb-ref-number="135" data-nb-words="2" data-nb-chars="11"><span class="idea" data-nb-ref-number="134" id="idea134" data-nb-words="2" data-nb-chars="11">„Jak blbě?“</span></p>
          <p class="chunk" data-nb-ref-number="136" data-nb-words="13" data-nb-chars="74"><span class="idea" data-nb-ref-number="135" id="idea135" data-nb-words="13" data-nb-chars="74">„Od žaludku, já&nbsp;jsem toho dneska hrozně snědla, víš, nějak mi&nbsp;to&nbsp;nesedlo.“</span></p>
          <p class="chunk" data-nb-ref-number="137" data-nb-words="18" data-nb-chars="101"><span class="idea" data-nb-ref-number="136" id="idea136" data-nb-words="18" data-nb-chars="101">Vzpomněl jsem si&nbsp;na&nbsp;švédský stůl při slavnostním večírku, víno u&nbsp;baru, tady večeře a&nbsp;zmrzlina a&nbsp;víno.</span></p>
          <p class="chunk" data-nb-ref-number="138" data-nb-words="2" data-nb-chars="15"><span class="idea" data-nb-ref-number="137" id="idea137" data-nb-words="2" data-nb-chars="15">„Zvracela jsi?“</span></p>
          <p class="chunk" data-nb-ref-number="139" data-nb-words="11" data-nb-chars="54"><span class="idea" data-nb-ref-number="138" id="idea138" data-nb-words="11" data-nb-chars="54">„Ne, ale je&nbsp;mi&nbsp;těžko, jako bych měla v&nbsp;žaludku šutry…“</span></p>
          <p class="chunk" data-nb-ref-number="140" data-nb-words="45" data-nb-chars="244"><span class="idea" data-nb-ref-number="139" id="idea139" data-nb-words="45" data-nb-chars="244">Lampička svítila u&nbsp;Eviny postele, my&nbsp;dva v&nbsp;jejím pokoji, všechny obrazy a&nbsp;knihy a&nbsp;plakáty si&nbsp;žily své životy na&nbsp;stěnách a&nbsp;v&nbsp;policích, jen my&nbsp;jsme žili doopravdy. Eva ležela jen v&nbsp;košili na&nbsp;posteli, byla bílá a&nbsp;sténala jako při průstřelu břicha.</span></p>
          <p class="chunk" data-nb-ref-number="141" data-nb-words="5" data-nb-chars="25"><span class="idea" data-nb-ref-number="140" id="idea140" data-nb-words="5" data-nb-chars="25">„Teda, to&nbsp;je&nbsp;trapas, já…“</span></p>
          <p class="chunk" data-nb-ref-number="142" data-nb-words="13" data-nb-chars="77"><span class="idea" data-nb-ref-number="141" id="idea141" data-nb-words="13" data-nb-chars="77">„Hele, kde máte lékárničku, já&nbsp;ti&nbsp;najdu hofmanský kapky, ty&nbsp;jsou na&nbsp;žaludek…“</span></p>
          <p class="chunk" data-nb-ref-number="143" data-nb-words="2" data-nb-chars="11"><span class="idea" data-nb-ref-number="142" id="idea142" data-nb-words="2" data-nb-chars="11">„Já nevím.“</span></p>
          <p class="chunk" data-nb-ref-number="144" data-nb-words="18" data-nb-chars="93"><span class="idea" data-nb-ref-number="143" id="idea143" data-nb-words="18" data-nb-chars="93">„Když jsem byl malej, tak mi&nbsp;je&nbsp;maminka kapala na&nbsp;kostku cukru, ono je&nbsp;to&nbsp;totiž dost hnusný.“</span></p>
          <p class="chunk" data-nb-ref-number="145" data-nb-words="7" data-nb-chars="37"><span class="idea" data-nb-ref-number="144" id="idea144" data-nb-words="7" data-nb-chars="37">„Fuj, já&nbsp;už&nbsp;nemůžu nic pozřít, fakt.“</span></p>
          <p class="chunk" data-nb-ref-number="146" data-nb-words="8" data-nb-chars="33"><span class="idea" data-nb-ref-number="145" id="idea145" data-nb-words="8" data-nb-chars="33">„Myslím, že&nbsp;je&nbsp;v&nbsp;tom líh a&nbsp;éter.“</span></p>
          <p class="chunk" data-nb-ref-number="147" data-nb-words="4" data-nb-chars="28"><span class="idea" data-nb-ref-number="146" id="idea146" data-nb-words="4" data-nb-chars="28">„Ježíš, to&nbsp;bych nevydržela.“</span></p>
          <p class="chunk" data-nb-ref-number="148" data-nb-words="5" data-nb-chars="35"><span class="idea" data-nb-ref-number="147" id="idea147" data-nb-words="5" data-nb-chars="35">„Hele, nemám zavolat pro doktora…?“</span></p>
          <p class="chunk" data-nb-ref-number="149" data-nb-words="15" data-nb-chars="87"><span class="idea" data-nb-ref-number="148" id="idea148" data-nb-words="15" data-nb-chars="87">„Ty ses zbláznil, volat doktora, co&nbsp;by&nbsp;se&nbsp;mnou dělal, když jsem jen normálně přežraná…“</span></p>
          <p class="chunk" data-nb-ref-number="150" data-nb-words="11" data-nb-chars="57"><span class="idea" data-nb-ref-number="149" id="idea149" data-nb-words="11" data-nb-chars="57">„Ale když je&nbsp;ti&nbsp;tak špatně! Vypadáš, že&nbsp;za&nbsp;chvíli umřeš.“</span></p>
          <p class="chunk" data-nb-ref-number="151" data-nb-words="3" data-nb-chars="18"><span class="idea" data-nb-ref-number="150" id="idea150" data-nb-words="3" data-nb-chars="18">Eva těžce dýchala.</span></p>
          <p class="chunk" data-nb-ref-number="152" data-nb-words="6" data-nb-chars="39"><span class="idea" data-nb-ref-number="151" id="idea151" data-nb-words="6" data-nb-chars="39">„Nechceš se&nbsp;radši procházet než ležet?“</span></p>
          <p class="chunk" data-nb-ref-number="153" data-nb-words="1" data-nb-chars="8"><span class="idea" data-nb-ref-number="152" id="idea152" data-nb-words="1" data-nb-chars="8">„Nevím.“</span></p>
          <p class="chunk" data-nb-ref-number="154" data-nb-words="10" data-nb-chars="51"><span class="idea" data-nb-ref-number="153" id="idea153" data-nb-words="10" data-nb-chars="51">Sedl jsem si&nbsp;vedle postele a&nbsp;nevěděl, co&nbsp;mám dělat.</span></p>
          <p class="chunk" data-nb-ref-number="155" data-nb-words="17" data-nb-chars="90"><span class="idea" data-nb-ref-number="154" id="idea154" data-nb-words="17" data-nb-chars="90">„Ježíš, to&nbsp;je&nbsp;trapný, Pavle, proč jsem se&nbsp;tolik cpala všema těma věcma… Já&nbsp;jsem tak blbá…“</span></p>
          <p class="chunk" data-nb-ref-number="156" data-nb-words="3" data-nb-chars="16"><span class="idea" data-nb-ref-number="155" id="idea155" data-nb-words="3" data-nb-chars="16">„To bude dobrý.“</span></p>
          <p class="chunk" data-nb-ref-number="157" data-nb-words="10" data-nb-chars="60"><span class="idea" data-nb-ref-number="156" id="idea156" data-nb-words="10" data-nb-chars="60">„Já nevím, jestli mám radši ležet, nebo sedět, nebo chodit…“</span></p>
          <p class="chunk" data-nb-ref-number="158" data-nb-words="3" data-nb-chars="16"><span class="idea" data-nb-ref-number="157" id="idea157" data-nb-words="3" data-nb-chars="16">„Tak radši lež.“</span></p>
          <p class="chunk" data-nb-ref-number="159" data-nb-words="20" data-nb-chars="111"><span class="idea" data-nb-ref-number="158" id="idea158" data-nb-words="20" data-nb-chars="111">Seděl jsem bezradně u&nbsp;její postele. Za&nbsp;Evinou hlavou bylo okno, pootevřel jsem ho, i&nbsp;když byla venku dost zima.</span></p>
          <p class="chunk" data-nb-ref-number="160" data-nb-words="9" data-nb-chars="56"><span class="idea" data-nb-ref-number="159" id="idea159" data-nb-words="9" data-nb-chars="56">„Pavle, povídej něco nebo něco dělej nebo to&nbsp;nevydržím…“</span></p>
          <p class="chunk" data-nb-ref-number="161" data-nb-words="6" data-nb-chars="36"><span class="idea" data-nb-ref-number="160" id="idea160" data-nb-words="6" data-nb-chars="36">„Já nevím, nemám přece jen zavolat…“</span></p>
          <p class="chunk" data-nb-ref-number="162" data-nb-words="2" data-nb-chars="16"><span class="idea" data-nb-ref-number="161" id="idea161" data-nb-words="2" data-nb-chars="16">„Nikam nevolej!“</span></p>
          <p class="chunk" data-nb-ref-number="163" data-nb-words="1" data-nb-chars="8"><span class="idea" data-nb-ref-number="162" id="idea162" data-nb-words="1" data-nb-chars="8">„Vážně?“</span></p>
          <p class="chunk" data-nb-ref-number="164" data-nb-words="1" data-nb-chars="5"><span class="idea" data-nb-ref-number="163" id="idea163" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="165" data-nb-words="5" data-nb-chars="32"><span class="idea" data-nb-ref-number="164" id="idea164" data-nb-words="5" data-nb-chars="32">„A&nbsp;nechceš něco přinést? Třeba…“</span></p>
          <p class="chunk" data-nb-ref-number="166" data-nb-words="4" data-nb-chars="19"><span class="idea" data-nb-ref-number="165" id="idea165" data-nb-words="4" data-nb-chars="19">„Něco k&nbsp;jídlu, ne?“</span></p>
          <p class="chunk" data-nb-ref-number="167" data-nb-words="5" data-nb-chars="32"><span class="idea" data-nb-ref-number="166" id="idea166" data-nb-words="5" data-nb-chars="32">„Cha, něco malýho k&nbsp;zakousnutí.“</span></p>
          <p class="chunk" data-nb-ref-number="168" data-nb-words="13" data-nb-chars="70"><span class="idea" data-nb-ref-number="167" id="idea167" data-nb-words="13" data-nb-chars="70">„Nech toho, prosím tě, nebo za&nbsp;pět minut umřu. Radši mi&nbsp;něco povídej.“</span></p>
          <p class="chunk" data-nb-ref-number="169" data-nb-words="64" data-nb-chars="377"><span class="idea" data-nb-ref-number="168" id="idea168" data-nb-words="64" data-nb-chars="377">Vysychalo mi&nbsp;v&nbsp;krku, jak jsem dlouho nepřetržitě mluvil, abych Evu nějak uklidnil. Přisunul jsem si&nbsp;k&nbsp;její posteli tu&nbsp;těžkou karafu se&nbsp;špiritusem, bylo to&nbsp;krásné, odlévat si&nbsp;širokým hrdlem do&nbsp;malinké skleničky alkohol, přímo jsem cítil, jak líh klouže po&nbsp;skle, jak se&nbsp;čirá kapalina hladce tře o&nbsp;skleněnou stěnu. Ale vůbec mi&nbsp;to&nbsp;nechutnalo, tak jsem dál povídal, co&nbsp;mě&nbsp;napadalo.</span></p>
          <p class="chunk" data-nb-ref-number="170" data-nb-words="454" data-nb-chars="2464"><span class="idea" data-nb-ref-number="169" id="idea169" data-nb-words="454" data-nb-chars="2464">„Hele, když jsem byl malej, bydleli jsme na&nbsp;vesnici, v&nbsp;takový malý vesničce, a&nbsp;můj táta dělal v&nbsp;okresním městě a&nbsp;každej den tam dojížděl. A&nbsp;místnímu farářovi vozíval v&nbsp;tašce mešní víno, on&nbsp;trošičku pil. Někdy večer, když už&nbsp;byla tma, přišel k&nbsp;nám ten farář pod okno a&nbsp;škrábal na&nbsp;sklo jako kočka a&nbsp;hlasitě šeptal, šeptem křičel na&nbsp;tátu, Pavlíku, máš to&nbsp;pro mě? A&nbsp;táta otevřel okno a&nbsp;podal mu&nbsp;tu&nbsp;tašku s&nbsp;flaškama mešního vína a&nbsp;farář mu&nbsp;podal do&nbsp;okna prachy. Tenhle farář mě&nbsp;křtil a&nbsp;já jsem se&nbsp;ho&nbsp;vždycky bál, nevím, párkrát jsem byl u&nbsp;něj s&nbsp;tátou na&nbsp;faře a&nbsp;měl jsem ohromnej strach, děsně jsem se&nbsp;bál rakví. Bál jsem se, že&nbsp;na&nbsp;faře určitě bude schovaná nějaká rakev, že&nbsp;za&nbsp;ňákejma dveřma bude strčená. A&nbsp;hned vedle našeho baráku na&nbsp;návsi byl kostel a&nbsp;kolem hřbitov a&nbsp;všechny funusy chodily pod našima oknama. Muzika a&nbsp;zvony a&nbsp;průvod a&nbsp;všechno, co&nbsp;k&nbsp;tomu patří. Vždycky jsem se&nbsp;schoval do&nbsp;ložnice pod peřinu a&nbsp;ani za&nbsp;nic bych se&nbsp;nepodíval z&nbsp;okna. Ale i&nbsp;když jsem měl hlavu pod peřinou, stejně jsem si&nbsp;ten pohřeb představoval, jak to&nbsp;asi vypadá, a&nbsp;ségra, která byla statečnější, mi&nbsp;to&nbsp;potom vyprávěla, ta&nbsp;se&nbsp;dívala vždycky z&nbsp;okna. Hele, víš, co&nbsp;jsem si&nbsp;myslel? Že&nbsp;rakev se&nbsp;nese vysoko podepřená na&nbsp;čtyřech dlouhejch kůlech. A&nbsp;proto jsem se&nbsp;schovával, protože jsem si&nbsp;myslel, že&nbsp;ta&nbsp;rakev bude vidět až&nbsp;u&nbsp;nás v&nbsp;okně. A&nbsp;z&nbsp;obejváku jsme viděli na&nbsp;hřbitov a&nbsp;po každým pohřbu tam byl hrob s&nbsp;čerstvě navršenou hlínou a&nbsp;ještě neměl obrubníky okolo. A&nbsp;toho faráře jsem se&nbsp;bál ještě z&nbsp;jednoho důvodu. Když jsme měli ve&nbsp;škole náboženství, naši mě&nbsp;tam přihlásili, tak jsem si&nbsp;nemoh zaboha zapamatovat otčenáš. Pro mě&nbsp;to&nbsp;bylo hrozně těžký, protože jsem vůbec nechápal ten význam, víš, co&nbsp;ty&nbsp;slova vlastně znamenají. Pak jsem chodil k&nbsp;babičce a&nbsp;v&nbsp;kuchyni jsem seděl na&nbsp;židli pod krucifixem a&nbsp;učil jsem se&nbsp;tu&nbsp;modlitbičku. A&nbsp;potom v&nbsp;kostele jsem to&nbsp;zvoral a&nbsp;farář mi&nbsp;hrozil, že&nbsp;jestli to&nbsp;do&nbsp;příště nebudu umět, tak mě&nbsp;zavře do&nbsp;věže. Vedly tam takový dvířka, napravo od&nbsp;oltáře. Ale většinou jsme měli náboženství ve&nbsp;škole, ve&nbsp;třídě. On&nbsp;vždycky chtěl, aby na&nbsp;tabuli před hodinou byl nakreslenej kříž. Jen tak jednoduchej, ze&nbsp;dvou čar křídou. A&nbsp;jednou nám hrozně vynadal, když jsme udělali na&nbsp;tabuli velkej kříž a&nbsp;do těch čtyř kvadrantů jsme ještě dokreslili do&nbsp;každýho jeden malej křížek. Vyváděl jako pominutej, že&nbsp;je&nbsp;to&nbsp;urážka křesťanství nebo co, ať&nbsp;to&nbsp;okamžitě smažem a&nbsp;příště to&nbsp;neděláme, vůbec jsme netušili, že&nbsp;ho&nbsp;to&nbsp;takhle rozčílí, někdo to&nbsp;tam nakreslil jen tak z&nbsp;horlivosti…“</span></p>
          <p class="chunk" data-nb-ref-number="171" data-nb-words="16" data-nb-chars="92"><span class="idea" data-nb-ref-number="170" id="idea170" data-nb-words="16" data-nb-chars="92">Eva jenom čas od&nbsp;času zahekala a&nbsp;nic neříkala. Na&nbsp;tváři se&nbsp;jí&nbsp;vyprofiloval trpitelský výraz.</span></p>
          <p class="chunk" data-nb-ref-number="172" data-nb-words="12" data-nb-chars="74"><span class="idea" data-nb-ref-number="171" id="idea171" data-nb-words="12" data-nb-chars="74">„Nemám fakt zavolat doktora? Nebo nechceš něco, třeba tu&nbsp;vodku? Třeba by…“</span></p>
          <p class="chunk" data-nb-ref-number="173" data-nb-words="1" data-nb-chars="6"><span class="idea" data-nb-ref-number="172" id="idea172" data-nb-words="1" data-nb-chars="6">„Fuj…“</span></p>
          <p class="chunk" data-nb-ref-number="174" data-nb-words="11" data-nb-chars="57"><span class="idea" data-nb-ref-number="173" id="idea173" data-nb-words="11" data-nb-chars="57">„Počkej, třeba by&nbsp;ses potom vyzvracela a&nbsp;bylo by&nbsp;ti&nbsp;líp?“</span></p>
          <p class="chunk" data-nb-ref-number="175" data-nb-words="12" data-nb-chars="65"><span class="idea" data-nb-ref-number="174" id="idea174" data-nb-words="12" data-nb-chars="65">„Prosím tě, nech toho a&nbsp;radši ještě povídej, když jsi byl malej…“</span></p>
          <p class="chunk" data-nb-ref-number="176" data-nb-words="186" data-nb-chars="981"><span class="idea" data-nb-ref-number="175" id="idea175" data-nb-words="186" data-nb-chars="981">„Ach jo, když jsem byl malej… Hele, když jsem byl malej, tak jsem normálně věřil, že&nbsp;existuje peklo a&nbsp;nebe. Věříš? Na&nbsp;dvoře jsme měli takovej dřevník, kůlnu, ta&nbsp;byla rozdělená napůl příčkou, která nebyla až&nbsp;ke&nbsp;stropu, ale asi jenom dva metry vysoko. V&nbsp;první půlce bylo složený dřevo a&nbsp;taky kola a&nbsp;takový různý věci. A&nbsp;do tý&nbsp;levý půlky byly dveře zamčený. Tam bylo uhlí. A&nbsp;my jsme si&nbsp;dávali pod nohy bedýnky a&nbsp;koukali přes tu&nbsp;přepážku z&nbsp;tý půlky, kde bylo dřevo. A&nbsp;tam vedle byla skoro tma, jenom když jsme se&nbsp;za&nbsp;chvíli rozkoukali, tak tam bylo vidět uhlí a&nbsp;mour a&nbsp;ňáký starý kamna a&nbsp;roury a&nbsp;další různý krámy a&nbsp;my jsme si&nbsp;jako děti myslely, že&nbsp;je&nbsp;to&nbsp;peklo, že&nbsp;tam bydlí čerti a&nbsp;tak. To&nbsp;jsem teda musel bejt hodně malej, když jsem tomuhle věřil. A&nbsp;nebe jsem si&nbsp;představoval jako půdu v&nbsp;chalupě u&nbsp;babičky, kam se&nbsp;leze po&nbsp;příkrejch dřevěnejch schodech a&nbsp;kde se&nbsp;povalujou peřiny a&nbsp;polštáře jako oblaka. A&nbsp;že je&nbsp;tam světlo, který proniká skrz tašky střechou, velký světlo… Evo, nespíš?“</span></p>
          <p class="chunk" data-nb-ref-number="177" data-nb-words="15" data-nb-chars="80"><span class="idea" data-nb-ref-number="176" id="idea176" data-nb-words="15" data-nb-chars="80">„Nemůžeš dát tu&nbsp;flašku dál, tady to&nbsp;smrdí jak v&nbsp;palírně, takhle mě&nbsp;to&nbsp;nepřejde…“</span></p>
          <p class="chunk" data-nb-ref-number="178" data-nb-words="223" data-nb-chars="1276"><span class="idea" data-nb-ref-number="177" id="idea177" data-nb-words="223" data-nb-chars="1276">„Hele, Evo, víš, co&nbsp;je&nbsp;zajímavý? Občas mě&nbsp;to&nbsp;napadne. Zkusit si&nbsp;vzpomenout až&nbsp;úplně nejdál, kam si&nbsp;můžeš vzpomenout. Kolikrát už&nbsp;jsem na&nbsp;to&nbsp;myslel. Rozumíš, vzpomenout si, na&nbsp;co&nbsp;nejstaršího si&nbsp;v&nbsp;životě pamatuješ. Neruda napsal v&nbsp;<em>Malostranskej povídkách</em> takovou jednu, jmenuje se&nbsp;Večerní šplechty, a&nbsp;tam se&nbsp;schází kluci vždycky večer na&nbsp;střeše domu a&nbsp;tlachají, jen tak si&nbsp;vypráví a&nbsp;jednou si&nbsp;vzpomínají, na&nbsp;kterou věc ze&nbsp;svýho života si&nbsp;pamatujou, která se&nbsp;stala úplně nejdřív. První zážitek nebo věc, na&nbsp;kterou si&nbsp;ještě vzpomeneš. Schválně si&nbsp;to&nbsp;zkus. Já&nbsp;už&nbsp;jsem o&nbsp;tom přemejšlel a&nbsp;vyštrachal jsem pár takovejch vzpomínek, spíš jen takový obrazy. Ale nevím, kterej byl dřív, kterej je&nbsp;opravdu ten první. Tak třeba si&nbsp;vzpomínám na&nbsp;naši ložnici, tam, jak jsme tenkrát bydleli, tam spali naši, já&nbsp;a&nbsp;ségra a&nbsp;naproti postelím stály skříně, takový veliký almary z&nbsp;leštěnýho dřeva, byly do&nbsp;červena a&nbsp;odrážely obraz jako zrcadla. A&nbsp;my jsme se&nbsp;ségrou skákali po&nbsp;postelích, jak ty&nbsp;drátěnky pérovaly, jako na&nbsp;trampolíně a&nbsp;koukali jsme se&nbsp;na&nbsp;sebe v&nbsp;těch skříních a&nbsp;mysleli jsme si, že&nbsp;to&nbsp;nejsme my, že&nbsp;to&nbsp;jsou ňáký jiný děti. Chápeš? Že&nbsp;je&nbsp;nás doma v&nbsp;tý ložnici víc, dvakrát tolik. Takže když jsem tomuhle moh věřit, tak kolik mi&nbsp;mohlo bejt? Asi to&nbsp;bude opravdu moje nejstarší vzpomínka.“</span></p>
          <p class="chunk" data-nb-ref-number="179" data-nb-words="42" data-nb-chars="221"><span class="idea" data-nb-ref-number="178" id="idea178" data-nb-words="42" data-nb-chars="221">Krásná přežraná Eva mi&nbsp;funěla do&nbsp;ucha a&nbsp;chvílemi se&nbsp;převalovala na&nbsp;posteli, nevěděla, jak má&nbsp;ležet, aby jí&nbsp;bylo co&nbsp;nejlehčeji. A&nbsp;já jsem dál žvanil, až&nbsp;mě&nbsp;bolela huba a&nbsp;taky hlava a&nbsp;nevěděl jsem, co&nbsp;si&nbsp;mám pořád vymýšlet.</span></p>
          <p class="chunk" data-nb-ref-number="180" data-nb-words="4" data-nb-chars="23"><span class="idea" data-nb-ref-number="179" id="idea179" data-nb-words="4" data-nb-chars="23">„Já jsem taková kráva…“</span></p>
          <p class="chunk" data-nb-ref-number="181" data-nb-words="4" data-nb-chars="20"><span class="idea" data-nb-ref-number="180" id="idea180" data-nb-words="4" data-nb-chars="20">„Jen mluv, ulev si…“</span></p>
          <p class="chunk" data-nb-ref-number="182" data-nb-words="8" data-nb-chars="45"><span class="idea" data-nb-ref-number="181" id="idea181" data-nb-words="8" data-nb-chars="45">„Promiň, Pavle, já… prosím tě, už&nbsp;je&nbsp;sobota?“</span></p>
          <p class="chunk" data-nb-ref-number="183" data-nb-words="4" data-nb-chars="20"><span class="idea" data-nb-ref-number="182" id="idea182" data-nb-words="4" data-nb-chars="20">„Jo. Už&nbsp;půl hodiny.“</span></p>
          <p class="chunk" data-nb-ref-number="184" data-nb-words="5" data-nb-chars="24"><span class="idea" data-nb-ref-number="183" id="idea183" data-nb-words="5" data-nb-chars="24">„Už musíš jet domů, ne?“</span></p>
          <p class="chunk" data-nb-ref-number="185" data-nb-words="24" data-nb-chars="133"><span class="idea" data-nb-ref-number="184" id="idea184" data-nb-words="24" data-nb-chars="133">„Ale nemusím, říkal jsem ti, že&nbsp;máme zaplacený pokoje v&nbsp;kulturáku, tam v&nbsp;poschodí nad sálem. Ráno si&nbsp;tam akorát můžu zajít pro věci.“</span></p>
          <p class="chunk" data-nb-ref-number="186" data-nb-words="8" data-nb-chars="48"><span class="idea" data-nb-ref-number="185" id="idea185" data-nb-words="8" data-nb-chars="48">„Pane bože, to&nbsp;bude sobota, celej den zkaženej…“</span></p>
          <p class="chunk" data-nb-ref-number="187" data-nb-words="6" data-nb-chars="37"><span class="idea" data-nb-ref-number="186" id="idea186" data-nb-words="6" data-nb-chars="37">„Nefňukej pořád, ráno ti&nbsp;bude dobře.“</span></p>
          <p class="chunk" data-nb-ref-number="188" data-nb-words="24" data-nb-chars="120"><span class="idea" data-nb-ref-number="187" id="idea187" data-nb-words="24" data-nb-chars="120">„Sobota je&nbsp;nejhezčí den. V&nbsp;neděli už&nbsp;vždycky musím balit a&nbsp;odpoledne jdu na&nbsp;vlak a&nbsp;jedu na&nbsp;kolej. Co&nbsp;ty&nbsp;děláš v&nbsp;neděli?“</span></p>
          <p class="chunk" data-nb-ref-number="189" data-nb-words="48" data-nb-chars="281"><span class="idea" data-nb-ref-number="188" id="idea188" data-nb-words="48" data-nb-chars="281">„Hm, jak kdy. V&nbsp;poslední době chodím s&nbsp;takovejma chlápkama do&nbsp;tělocvičny na&nbsp;volejbal, vždycky dopoledne. Už&nbsp;jsou to&nbsp;samí takoví starší taťkové a&nbsp;já to&nbsp;moc neumím, takže jim stačím. A&nbsp;když dvě hodiny hrajeme, tak potom jdeme na&nbsp;pivo. Před obědem, aby jim chutnalo doma vepřoknedlo.“</span></p>
          <p class="chunk" data-nb-ref-number="190" data-nb-words="1" data-nb-chars="9"><span class="idea" data-nb-ref-number="189" id="idea189" data-nb-words="1" data-nb-chars="9">„Pavle…?“</span></p>
          <p class="chunk" data-nb-ref-number="191" data-nb-words="3" data-nb-chars="13"><span class="idea" data-nb-ref-number="190" id="idea190" data-nb-words="3" data-nb-chars="13">„Co je, Evo?“</span></p>
          <p class="chunk" data-nb-ref-number="192" data-nb-words="11" data-nb-chars="56"><span class="idea" data-nb-ref-number="191" id="idea191" data-nb-words="11" data-nb-chars="56">„Hlavně musím bejt fit v&nbsp;neděli ráno, to&nbsp;jdu na&nbsp;kachny.“</span></p>
          <p class="chunk" data-nb-ref-number="193" data-nb-words="1" data-nb-chars="5"><span class="idea" data-nb-ref-number="192" id="idea192" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="194" data-nb-words="5" data-nb-chars="23"><span class="idea" data-nb-ref-number="193" id="idea193" data-nb-words="5" data-nb-chars="23">„No na&nbsp;kachny, na&nbsp;hon.“</span></p>
          <p class="chunk" data-nb-ref-number="195" data-nb-words="5" data-nb-chars="28"><span class="idea" data-nb-ref-number="194" id="idea194" data-nb-words="5" data-nb-chars="28">„Na hon? Ty&nbsp;střílíš kachny?“</span></p>
          <p class="chunk" data-nb-ref-number="196" data-nb-words="8" data-nb-chars="53"><span class="idea" data-nb-ref-number="195" id="idea195" data-nb-words="8" data-nb-chars="53">„Jo. Jsem členkou mysliveckýho sdružení tady ve&nbsp;vsi.“</span></p>
          <p class="chunk" data-nb-ref-number="197" data-nb-words="6" data-nb-chars="34"><span class="idea" data-nb-ref-number="196" id="idea196" data-nb-words="6" data-nb-chars="34">„Počkej, ty&nbsp;máš flintu a&nbsp;střílíš?“</span></p>
          <p class="chunk" data-nb-ref-number="198" data-nb-words="17" data-nb-chars="80"><span class="idea" data-nb-ref-number="197" id="idea197" data-nb-words="17" data-nb-chars="80">„No a&nbsp;co je&nbsp;na&nbsp;tom? Ta&nbsp;flinta je&nbsp;kousek od&nbsp;tvejch nohou, v&nbsp;pouzdře pod postelí.“</span></p>
          <p class="chunk" data-nb-ref-number="199" data-nb-words="15" data-nb-chars="79"><span class="idea" data-nb-ref-number="198" id="idea198" data-nb-words="15" data-nb-chars="79">„Hm, nevím, je&nbsp;to&nbsp;takový divný, u&nbsp;holky. A&nbsp;střílíš taky zajíce a&nbsp;jiný zvířata?“</span></p>
          <p class="chunk" data-nb-ref-number="200" data-nb-words="103" data-nb-chars="562"><span class="idea" data-nb-ref-number="199" id="idea199" data-nb-words="103" data-nb-chars="562">„Jednou jsem byla na&nbsp;srnčí, jinak chodím na&nbsp;zajíce, bažanty, kachny. Nejdřív jsem chodila s&nbsp;tátou, víš, bral mě&nbsp;s&nbsp;sebou na&nbsp;hony nebo na&nbsp;posed. Mně se&nbsp;to&nbsp;hrozně líbí, připomíná mi&nbsp;to&nbsp;nějak starý časy, když se&nbsp;dělaly leče se&nbsp;psama a&nbsp;na koních, kamizoly a&nbsp;lesní rohy. Parforsní hony. Proto se&nbsp;mi&nbsp;tak líbí starý vlámský obrazy a&nbsp;malíři, ty&nbsp;lovecký zátiší a&nbsp;tak. Támhletu reprodukci mi&nbsp;jednou koupil táta. Myslivost, to&nbsp;není jenom, že&nbsp;se&nbsp;zabíjejí zvířata, je&nbsp;s&nbsp;tím spousta práce, v&nbsp;létě sušíme seno a&nbsp;v&nbsp;zimě nosíme krmení do&nbsp;lesa. Už&nbsp;dva roky mám myslivecký zkoušky…“</span></p>
          <p class="chunk" data-nb-ref-number="201" data-nb-words="86" data-nb-chars="497"><span class="idea" data-nb-ref-number="200" id="idea200" data-nb-words="86" data-nb-chars="497">Celý Evin pokoj jako by&nbsp;se&nbsp;scvrknul na&nbsp;malý prostor ozářený lampičkou s&nbsp;kulatým stínítkem, světlo nás zavřelo do&nbsp;malé jeskyňky uprostřed tmy. Dala se&nbsp;do&nbsp;mě&nbsp;zima. Eva mě&nbsp;poslala do&nbsp;velké místnosti vedle obýváku, tam jsem našel přes dvířka skříně přehozený svetr jejího tatínka. Oblékl jsem si&nbsp;ho&nbsp;a&nbsp;bylo mi&nbsp;tak zvláštně, vracel jsem se&nbsp;po&nbsp;studených dlaždicích chodbou k&nbsp;hořící skleněné výplni dveří Evina pokojíku, kde byla lovecká puška a&nbsp;ikona, trochu mi&nbsp;šumělo v&nbsp;hlavě a&nbsp;cítil jsem tlak za&nbsp;víčky.</span></p>
          <p class="chunk" data-nb-ref-number="202" data-nb-words="85" data-nb-chars="404"><span class="idea" data-nb-ref-number="201" id="idea201" data-nb-words="85" data-nb-chars="404">„Hele, víš, co&nbsp;si&nbsp;myslím, Evo, že&nbsp;my&nbsp;budeme fakt lepší než ti&nbsp;naši taťkové… víš, jakej já&nbsp;mám teď pocit, když zavřu oči? Sedím v&nbsp;mořským příboji na&nbsp;břehu a&nbsp;voda mě&nbsp;strhává s&nbsp;sebou do&nbsp;moře a&nbsp;zase vyhazuje na&nbsp;pláž, jsem chvílema celej ve&nbsp;vodě a&nbsp;ta voda, když zavřu oči, tak je&nbsp;ve&nbsp;mně, v&nbsp;hlavě, v&nbsp;mozku a&nbsp;všude, moje vnitřnosti, celý moje tělo je&nbsp;vláčený tou vodou sem a&nbsp;tam a&nbsp;sem a&nbsp;tam… Už&nbsp;je&nbsp;ti&nbsp;líp, Evo?“</span></p>
          <p class="chunk" data-nb-ref-number="203" data-nb-words="9" data-nb-chars="46"><span class="idea" data-nb-ref-number="202" id="idea202" data-nb-words="9" data-nb-chars="46">„Hm, je&nbsp;to&nbsp;lepší, možná že&nbsp;bych mohla usnout.“</span></p>
          <p class="chunk" data-nb-ref-number="204" data-nb-words="9" data-nb-chars="47"><span class="idea" data-nb-ref-number="203" id="idea203" data-nb-words="9" data-nb-chars="47">„Hele, já&nbsp;ti&nbsp;budu na&nbsp;dobrou noc předčítat, jo?“</span></p>
          <p class="chunk" data-nb-ref-number="205" data-nb-words="1" data-nb-chars="5"><span class="idea" data-nb-ref-number="204" id="idea204" data-nb-words="1" data-nb-chars="5">„Hm.“</span></p>
          <p class="chunk" data-nb-ref-number="206" data-nb-words="4" data-nb-chars="16"><span class="idea" data-nb-ref-number="205" id="idea205" data-nb-words="4" data-nb-chars="16">„A&nbsp;že nevíš co?“</span></p>
          <p class="chunk" data-nb-ref-number="207" data-nb-words="6" data-nb-chars="40"><span class="idea" data-nb-ref-number="206" id="idea206" data-nb-words="6" data-nb-chars="40">„Kuchařskou knihu,“ dostala ze&nbsp;sebe Eva.</span></p>
          <p class="chunk" data-nb-ref-number="208" data-nb-words="5" data-nb-chars="29"><span class="idea" data-nb-ref-number="207" id="idea207" data-nb-words="5" data-nb-chars="29">„Dobrej vtip! A&nbsp;znáš tenhle?“</span></p>
          <p class="chunk" data-nb-ref-number="209" data-nb-words="6" data-nb-chars="36"><span class="idea" data-nb-ref-number="208" id="idea208" data-nb-words="6" data-nb-chars="36">„Neříkej mi&nbsp;žádný vtipy, nebo umřu…“</span></p>
          <p class="chunk" data-nb-ref-number="210" data-nb-words="133" data-nb-chars="684"><span class="idea" data-nb-ref-number="209" id="idea209" data-nb-words="133" data-nb-chars="684">„Tak to&nbsp;jako jde Honza do&nbsp;světa, má&nbsp;uzlík s&nbsp;buchtama a&nbsp;v&nbsp;lese potká bábu. A&nbsp;ta bába mu&nbsp;říká, Honzo, prosím tě, dej mi&nbsp;jednu buchtu, mám hroznej hlad, a&nbsp;Honza říká, dám ti&nbsp;buchtu, ale nejdřív musíš vypít kýbl vody. Tak bába vypije kýbl vody a&nbsp;zase prosí Honzu, ale Honza jí&nbsp;povídá, bábo, když vypiješ ještě jeden kýbl vody, dám ti&nbsp;buchtu. Tak bába vyžunkne ještě kýbl a&nbsp;chce buchtu, ale Honza říká, bábo, já&nbsp;jsem dobrák, když vypiješ ještě jeden kýbl vody, tak dostaneš buchtu. Bába vypije i&nbsp;třetí kýbl vody a&nbsp;Honza sundavá uzlík, že&nbsp;jí&nbsp;dá&nbsp;buchtu, a&nbsp;bába nalitá vodou, že&nbsp;jí&nbsp;teče i&nbsp;z&nbsp;uší, povídá, Honzo, já&nbsp;už&nbsp;tu&nbsp;buchtu ňák ani nechci, a&nbsp;Honza, vidíš, bábo, žízeň jsi měla, a&nbsp;ne hlad…“</span></p>
          <p class="chunk" data-nb-ref-number="211" data-nb-words="104" data-nb-chars="579"><span class="idea" data-nb-ref-number="210" id="idea210" data-nb-words="104" data-nb-chars="579">S&nbsp;Evou chvilku cloumal smích, ale už&nbsp;ani neskučela, že&nbsp;ji&nbsp;bolí břicho, otevřel jsem trochu víc okno a&nbsp;vyklonil jsem se&nbsp;ven, mou zamotanou hlavu ovíval čerstvý chladný vzduch, měl jsem pocit, že&nbsp;letím v&nbsp;letadle, na&nbsp;dvojplošníku bez kabiny a&nbsp;bez letecké kukly, pod sebou jsem tušil tmavé prázdno, hluboké několik metrů nebo století. Ale nebylo mi&nbsp;úzko, jako bych se&nbsp;rozplýval do&nbsp;té&nbsp;prázdnoty a&nbsp;rozpouštěl se&nbsp;v&nbsp;černém prostoru a&nbsp;čase. A&nbsp;byl jsem dobrý a&nbsp;byl jsem taky špatný a&nbsp;na nic jsem se&nbsp;neptal, na&nbsp;nic se&nbsp;nebylo třeba ptát, všechno bylo pokojné a&nbsp;smířeně vyhaslé a&nbsp;zodpovězené.</span></p>
          <p class="chunk" data-nb-ref-number="212" data-nb-words="71" data-nb-chars="403"><span class="idea" data-nb-ref-number="211" id="idea211" data-nb-words="71" data-nb-chars="403">Studily mě&nbsp;tváře a&nbsp;konečky prstů, obrátil jsem se&nbsp;do&nbsp;místnosti a&nbsp;Eva ležela se&nbsp;zavřenýma očima a&nbsp;oddychovala trochu s&nbsp;námahou, ale pravidelně. Pomalu jsem našlapoval, abych nebyl hlučný, a&nbsp;za chůze jsem usínal. Trefil jsem se&nbsp;do&nbsp;obýváku, kde voněl spálený knot a&nbsp;žlutý vosk, lehl jsem si&nbsp;na&nbsp;pohovku a&nbsp;přetáhl jsem přes sebe hnědý přehoz z&nbsp;jejího opěradla, a&nbsp;to bylo poslední, co&nbsp;jsem si&nbsp;ještě pamatoval.</span></p>
          <p class="chunk" data-nb-ref-number="213" data-nb-words="107" data-nb-chars="697"><span class="idea" data-nb-ref-number="212" id="idea212" data-nb-words="107" data-nb-chars="697">Na&nbsp;celé kolo se&nbsp;rozeřvala dechovka, nějaká polka, s&nbsp;obrovským duněním se&nbsp;rozkomíhala prostorem. Nevěděl jsem, jestli sním, nebo bdím, otevřel jsem oči, co&nbsp;se&nbsp;děje, v&nbsp;úplně první chvíli jsem se&nbsp;lekl, že&nbsp;ležím někde uprostřed parketu. Ale ležel jsem v&nbsp;obývacím pokoji, obklopen masivním tmavým nábytkem, přikrytý chundelatou přikrývkou napůl staženou z&nbsp;pohovky. V&nbsp;krku jsem měl sucho a&nbsp;v&nbsp;ústech zvětralou pachuť. A&nbsp;potom to&nbsp;náhle přestalo a&nbsp;zadunělo to, zachroptělo a&nbsp;zachrčelo a&nbsp;najednou jako by&nbsp;mi&nbsp;někdo promluvil těsně za&nbsp;hlavou. Monumentální hlas naplnil pokoj: „HLÁŠENÍ MÍSTNÍHO ROZHLASU. UPOZORŇUJEME OBČANY, ŽE&nbsp;OČKOVÁNÍ PSŮ PROBĚHNE DNES V&nbsp;DOPOLEDNÍCH HODINÁCH V&nbsp;PŘEDSÍNI HASIČSKÉ ZBROJNICE…“</span></p>
          <p class="chunk" data-nb-ref-number="214" data-nb-words="57" data-nb-chars="317"><span class="idea" data-nb-ref-number="213" id="idea213" data-nb-words="57" data-nb-chars="317">Ležel jsem ještě se&nbsp;zavřenýma očima, ale už&nbsp;jsem neusnul. Z&nbsp;chodby ke&nbsp;mně doléhalo vrzání dveří a&nbsp;ozvuky kroků a&nbsp;potom hrčení vodovodního kohoutku a&nbsp;voda řinoucí se&nbsp;ze&nbsp;sprchy, tryskající, stékající voda, dlouho syčel vodopád odněkud z&nbsp;koupelny. V&nbsp;duchu jsem se&nbsp;v&nbsp;něm omýval ze&nbsp;všeho, co&nbsp;na&nbsp;mně a&nbsp;hlavně ve&nbsp;mně ulpělo.</span></p>
          <p class="chunk" data-nb-ref-number="215" data-nb-words="102" data-nb-chars="597"><span class="idea" data-nb-ref-number="214" id="idea214" data-nb-words="102" data-nb-chars="597">Pocit provinilosti z&nbsp;probuzení, ten úděl mnoha mých rán. A&nbsp;představa sebe sama v&nbsp;odrazu zrcadla, jak asi vypadám, oči nečisté od&nbsp;včerejšího alkoholu a&nbsp;pod nimi zarudlé rýhy. Stále jsem jen ležel a&nbsp;nehýbal se&nbsp;a&nbsp;naslouchal. Po&nbsp;delší době sprchování ustalo. A&nbsp;najednou ticho, takové ticho, které nejvíc svádí k&nbsp;představám a&nbsp;nejvíc dává hádanky. Zaklaply dveře a&nbsp;znovu kroky na&nbsp;chodbě, ale zněly mi&nbsp;už&nbsp;jinak, tak nějak čistěji nebo lehčeji, proměněné. Jako by&nbsp;z&nbsp;koupelny vyšel někdo jiný, než kdo do&nbsp;ní&nbsp;vstupoval. Po&nbsp;chvíli jsem uslyšel zvuky z&nbsp;kuchyně, vzdálené cinkání nádobí a&nbsp;zase vodu z&nbsp;kohoutku.</span></p>
          <p class="chunk" data-nb-ref-number="216" data-nb-words="51" data-nb-chars="288"><span class="idea" data-nb-ref-number="215" id="idea215" data-nb-words="51" data-nb-chars="288">Rychle jsem vstal a&nbsp;bylo to&nbsp;nepříjemné, potichu jsem proklouzl ze&nbsp;dveří na&nbsp;chodbu a&nbsp;do koupelny. Na&nbsp;umyvadle byly složené dva čisté ručníky. Podíval jsem se&nbsp;do&nbsp;zrcadla a&nbsp;všechno bylo tak, jak jsem předvídal. Divné ráno. Mýdlo a&nbsp;šampon a&nbsp;pasta na&nbsp;zuby. Zmatená představa, že&nbsp;voda mě&nbsp;umyje.</span></p>
          <p class="chunk" data-nb-ref-number="217" data-nb-words="60" data-nb-chars="349"><span class="idea" data-nb-ref-number="216" id="idea216" data-nb-words="60" data-nb-chars="349">Pak jsem se&nbsp;oblékl a&nbsp;vykročil přes práh zamžené koupelny. Eva stála v&nbsp;úplně jiném světle než včera, tatáž kuchyně, tatáž Eva, ale dnes trochu jiná než včera. Vlasy měla vyčesané nahoru a&nbsp;vzadu gumičkou svázané do&nbsp;ohonu, na&nbsp;sobě bílé tričko. Slunce oslepovalo oknem celou místnost. Němě jsem mžikal. Eva se&nbsp;na&nbsp;mě&nbsp;usmála, když se&nbsp;naše pohledy srazily.</span></p>
          <p class="chunk" data-nb-ref-number="218" data-nb-words="1" data-nb-chars="7"><span class="idea" data-nb-ref-number="217" id="idea217" data-nb-words="1" data-nb-chars="7">„Ahoj.“</span></p>
          <p class="chunk" data-nb-ref-number="219" data-nb-words="8" data-nb-chars="41"><span class="idea" data-nb-ref-number="218" id="idea218" data-nb-words="8" data-nb-chars="41">„Pojď dál a&nbsp;sedni si, snídaně je&nbsp;hotová.“</span></p>
          <p class="chunk" data-nb-ref-number="220" data-nb-words="8" data-nb-chars="40"><span class="idea" data-nb-ref-number="219" id="idea219" data-nb-words="8" data-nb-chars="40">Eva se&nbsp;utápěla ve&nbsp;světle, pálily mě&nbsp;oči.</span></p>
          <p class="chunk" data-nb-ref-number="221" data-nb-words="5" data-nb-chars="30"><span class="idea" data-nb-ref-number="220" id="idea220" data-nb-words="5" data-nb-chars="30">„Je to&nbsp;tu&nbsp;ňáký přeexponovaný.“</span></p>
          <p class="chunk" data-nb-ref-number="222" data-nb-words="1" data-nb-chars="7"><span class="idea" data-nb-ref-number="221" id="idea221" data-nb-words="1" data-nb-chars="7">„Cože?“</span></p>
          <p class="chunk" data-nb-ref-number="223" data-nb-words="4" data-nb-chars="17"><span class="idea" data-nb-ref-number="222" id="idea222" data-nb-words="4" data-nb-chars="17">„Nic. Jak ti&nbsp;je?“</span></p>
          <p class="chunk" data-nb-ref-number="224" data-nb-words="34" data-nb-chars="170"><span class="idea" data-nb-ref-number="223" id="idea223" data-nb-words="34" data-nb-chars="170">„Výborně. Jsem fit. Úplně to&nbsp;do&nbsp;rána přešlo, cítím se&nbsp;skvěle. Fakt. Jako by&nbsp;to&nbsp;byl zlej sen… Prosím tě, promiň mi&nbsp;to, že&nbsp;jsem ti&nbsp;ani nedala deku na&nbsp;spaní, usnula jsem a…“</span></p>
          <p class="chunk" data-nb-ref-number="225" data-nb-words="3" data-nb-chars="14"><span class="idea" data-nb-ref-number="224" id="idea224" data-nb-words="3" data-nb-chars="14">„To je&nbsp;dobrý.“</span></p>
          <p class="chunk" data-nb-ref-number="226" data-nb-words="8" data-nb-chars="43"><span class="idea" data-nb-ref-number="225" id="idea225" data-nb-words="8" data-nb-chars="43">„Ale není, mě&nbsp;to&nbsp;fakt děsně mrzí, všechno.“</span></p>
          <p class="chunk" data-nb-ref-number="227" data-nb-words="8" data-nb-chars="43"><span class="idea" data-nb-ref-number="226" id="idea226" data-nb-words="8" data-nb-chars="43">„Nemluv o&nbsp;včerejšku. Už&nbsp;je&nbsp;dneska, tak co…“</span></p>
          <p class="chunk" data-nb-ref-number="228" data-nb-words="5" data-nb-chars="30"><span class="idea" data-nb-ref-number="227" id="idea227" data-nb-words="5" data-nb-chars="30">Usmívala se&nbsp;a&nbsp;kroutila hlavou.</span></p>
          <p class="chunk" data-nb-ref-number="229" data-nb-words="102" data-nb-chars="580"><span class="idea" data-nb-ref-number="228" id="idea228" data-nb-words="102" data-nb-chars="580">Mátový čaj. Trochu hloupý pocit, třásly se&nbsp;mi&nbsp;ruce, když jsem si&nbsp;bral chleba a&nbsp;máslo z&nbsp;talířku. Eva zapíjela čajem suchý rohlík. Sedla si&nbsp;hned vedle mě&nbsp;přes roh stolu, trochu jsme se&nbsp;navzájem dotýkali lokty, voněla mýdlem nebo nějakou pěnou do&nbsp;koupele, tak nádherně čistá. Přepadl mě&nbsp;náhle strach, že&nbsp;budeme teď oba mlčet, a&nbsp;jak z&nbsp;toho ven. Hlavou se&nbsp;mi&nbsp;neuspořádaně honily myšlenky, samé hlouposti, jestli den má&nbsp;končit nocí, nebo ránem, jestli tohle ráno je&nbsp;konec včerejška, nebo začátek dneška. Nevěděl jsem, co&nbsp;s&nbsp;tím, a&nbsp;modlil jsem se&nbsp;k&nbsp;Eviným rtům, aby už&nbsp;konečně něco řekla.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hajicek-7.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>