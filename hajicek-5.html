<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Vzpomínky na jednu vesnickou tancovačku</title>
    <link rel="stylesheet" href="./style/style.min.css" media="screen" integrity="sha256-suCzP2DeAjpjfeO4Ne4lRICbrGRKid9aAmWDin20Cww=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jiří Hájíček: Vzpomínky na jednu vesnickou tancovačku">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Vzpomínky na jednu vesnickou tancovačku">
    <meta property="og:title" content="Vzpomínky na jednu vesnickou tancovačku">
    <meta property="og:type" content="book">
    <meta property="og:book:author" content="Jiří Hájíček">
    <meta property="twitter:title" content="Jiří Hájíček: Vzpomínky na jednu vesnickou tancovačku">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./hajicek-4.html">
    <link rel="next" href="./hajicek-6.html">
    <meta name="nb-order" content="6">
    <link rel="self" href="hajicek-5.html">
    <meta name="nb-identifier" content="hajicek-vzpominky-na-jednu-vesnickou-tancovacku-238b347">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8015" data-nb-chars="44674">
    <nav role="doc-toc">
      <ul class="plain section"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hajicek-4.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <p class="chunk" data-nb-ref-number="2" data-nb-words="1" data-nb-chars="9"><span class="idea" data-nb-ref-number="1" id="idea1" data-nb-words="1" data-nb-chars="9"><strong>Baladička</strong></span></p>
          <p class="chunk" data-nb-ref-number="3" data-nb-words="205" data-nb-chars="1217"><span class="idea" data-nb-ref-number="2" id="idea2" data-nb-words="205" data-nb-chars="1217">Seděl jsem na&nbsp;návsi na&nbsp;trávníku zády opřený o&nbsp;plot zahrady. Začínalo jaro. Na&nbsp;palouku vedle silnice se&nbsp;popásal Martin, hnědák s&nbsp;bílou lysinou a&nbsp;unavenýma očima. Čekali jsme spolu na&nbsp;nákladní auto, které bylo objednané z&nbsp;městských jatek. Měl jsem pocit úplného prázdna a&nbsp;únavy z&nbsp;odvážného odpoledního slunce, které už&nbsp;trochu připalovalo. Nemyslel jsem na&nbsp;nic, ani když jsem u&nbsp;Boháčů v&nbsp;maštali Martina hřebelcoval a&nbsp;čistil mu&nbsp;háčkem kopyta. Nemyslel jsem už&nbsp;na&nbsp;spokojený obličej pana Boháče, který byl rád, že&nbsp;už&nbsp;se&nbsp;konečně může zbavit starého vysloužilého valacha, co&nbsp;mu&nbsp;jenom ujídal seno. Oves mu&nbsp;ten starý lakomec stejně nedával. Tak rád mi&nbsp;otevřel maštálku a&nbsp;já jsem naposledy přišel za&nbsp;Martinem. Přece jsem mu&nbsp;nedávno slíbil, že&nbsp;ho&nbsp;odsud odvedu, a&nbsp;tak jsem slib splnil, i&nbsp;když úplně jinak, než jsem si&nbsp;představoval. Neposlouchal jsem zbytečné řeči starého Boháče ani jeho syna, který za&nbsp;námi přišel do&nbsp;stáje. Byla to&nbsp;naše prohra, moje i&nbsp;Martinova, a&nbsp;teď jsme si&nbsp;to&nbsp;museli odtrpět. Moje mysl byla rozostřena už&nbsp;několik dní, od&nbsp;nedávného pohřbu pana Stránského, ze&nbsp;kterého jsem se&nbsp;vrátil zrovna za&nbsp;takového odpoledne, jako bylo tohle. Nemyslel jsem už&nbsp;ani na&nbsp;podrobnosti, události se&nbsp;daly do&nbsp;pohybu nezávisle na&nbsp;mně.</span></p>
          <p class="chunk" data-nb-ref-number="4" data-nb-words="66" data-nb-chars="404"><span class="idea" data-nb-ref-number="3" id="idea3" data-nb-words="66" data-nb-chars="404">Martin se&nbsp;popásal, na&nbsp;pár minut volný, ale stejně dýchal chřípím ten smutek ze&nbsp;vzduchu, tu&nbsp;dlouhou bolest svého posledního jara. Na&nbsp;nebi načechraný selský barok a&nbsp;na návsi dvě polorozpadlá opuštěná stavení. Vítr mě&nbsp;uklidňoval a&nbsp;hladil po&nbsp;vlasech. Na&nbsp;co&nbsp;teď přemýšlet o&nbsp;tom, jak mu&nbsp;to&nbsp;na&nbsp;jatkách udělají. Říkají se&nbsp;různé věci, jak řezníci porážejí dobytek, elektrickými kleštěmi nebo pistolí nebo sekerou…</span></p>
          <p class="chunk" data-nb-ref-number="5" data-nb-words="135" data-nb-chars="840"><span class="idea" data-nb-ref-number="4" id="idea4" data-nb-words="135" data-nb-chars="840">Už&nbsp;uběhla třičtvrtěhodina, co&nbsp;jsem trochu nervózně Martina odvazoval od&nbsp;žlabu. Když překročil svýma štíhlýma nohama práh stáje, šel za&nbsp;mnou klidně a&nbsp;poslušně. Věřil mi. Z&nbsp;trávy šla vlhká vůně, na&nbsp;zápraží jednoho domu zíval starý pes a&nbsp;za kopcem vyčníval vršek ohromného sila, stříbřité stavby s&nbsp;čerstvě zamalovanými komunistickými hesly, do&nbsp;které se&nbsp;sváželo obilí z&nbsp;polí ležících okolo dalších šesti vesnic, jako byla tahle. Auto se&nbsp;náhle objevilo v&nbsp;dálce na&nbsp;kopci, právě před silem, jako by&nbsp;vyjelo z&nbsp;něho. Celý ten kilometr, který nás dělil v&nbsp;tom okamžiku, kdy jsem auto zahlédl, se&nbsp;pomalu smršťoval. Naposled jsem se&nbsp;díval na&nbsp;pasoucího se&nbsp;Martina. Ptal jsem se&nbsp;sám sebe, jestli vůbec někdy můžeme vychutnat právě probíhající vteřinu, minutu, vždyť čas není, jen hodinky tikají a&nbsp;nákladní auta urážejí vzdálenosti po&nbsp;asfaltových silnicích.</span></p>
          <p class="chunk" data-nb-ref-number="6" data-nb-words="130" data-nb-chars="794"><span class="idea" data-nb-ref-number="5" id="idea5" data-nb-words="130" data-nb-chars="794">Zvedl jsem se&nbsp;na&nbsp;nohy a&nbsp;popošel k&nbsp;Martinovi, zapletl jsem mu&nbsp;prsty do&nbsp;hřívy a&nbsp;dýchal jeho pach, pažemi jsem mu&nbsp;lehce sevřel šíji, abych ho&nbsp;uklidnil před rámusem přijíždějícího auta. Zastavilo u&nbsp;krajnice před námi, z&nbsp;kabiny seskočil řidič a&nbsp;z&nbsp;druhé strany závozník. Řidič měl trochu prošedivělé kudrnaté vlasy a&nbsp;flegmatické pohyby, závozník byl neoholený a&nbsp;opilý, to&nbsp;jsem poznal hned, a&nbsp;když na&nbsp;mě&nbsp;promluvil, měl drsný hlas a&nbsp;kalné oči. Řidiče jsem poslal k&nbsp;Boháčům s&nbsp;lístkem k&nbsp;podepsání a&nbsp;pro veterinární potvrzení. Závozník zatím sklopil zadní čelo starého otlučeného trambusu, otevřel dvoukřídlá dvířka zajištěná řetězem a&nbsp;pak ještě jednu zábranu, která předělovala vnitřek vozu na&nbsp;dvě poloviny. Zeptal se&nbsp;mě, jestli má&nbsp;přinést z&nbsp;kabiny obušek, nebo jestli kůň půjde na&nbsp;korbu vozu dobrovolně.</span></p>
          <p class="chunk" data-nb-ref-number="7" data-nb-words="103" data-nb-chars="595"><span class="idea" data-nb-ref-number="6" id="idea6" data-nb-words="103" data-nb-chars="595">Přiblížil jsem se&nbsp;pomalu po&nbsp;trávě k&nbsp;Martinovi a&nbsp;chytil ho&nbsp;za&nbsp;ohlávku. Dovedl jsem ho&nbsp;k&nbsp;autu, pak jsem na&nbsp;chvíli ucítil jeho zaváhání, slabý odpor šíje a&nbsp;předních nohou, ale vzápětí rozvážně vystoupal po&nbsp;šikmé plošině temného vozu. Došli jsme do&nbsp;zadní poloviny přepravního prostoru, blíž ke&nbsp;kabině vozu. Sám jsem Martina uvázal do&nbsp;kroužku ve&nbsp;sloupku přední stěny. Když jsem od&nbsp;něho odcházel, přejel jsem dlaní od&nbsp;nozder po&nbsp;tváři až&nbsp;k&nbsp;šíji a&nbsp;pak po&nbsp;vyhublém boku. Potom už&nbsp;jsem stál na&nbsp;slunci a&nbsp;zadní čelo se&nbsp;zlověstně pomalu vracelo zpátky, aby uzavřelo únikovou cestu a&nbsp;poslední bláhovou naději.</span></p>
          <p class="chunk" data-nb-ref-number="8" data-nb-words="44" data-nb-chars="238"><span class="idea" data-nb-ref-number="7" id="idea7" data-nb-words="44" data-nb-chars="238">Počkal jsem na&nbsp;řidiče, závozník zatím močil u&nbsp;zadních kol. Řekl jsem řidiči, že&nbsp;bych chtěl jet s&nbsp;nimi, ale odmítl, že&nbsp;v&nbsp;autě není místo pro tři. „Sednu si&nbsp;doprostřed na&nbsp;motor,“ řekl jsem a&nbsp;vytáhl z&nbsp;kapsy u&nbsp;bundy láhev chalupářské pálenky.</span></p>
          <p class="chunk" data-nb-ref-number="9" data-nb-words="8" data-nb-chars="51"><span class="idea" data-nb-ref-number="8" id="idea8" data-nb-words="8" data-nb-chars="51">„Ale my&nbsp;jedeme ještě pro další dobytek,“ odpověděl.</span></p>
          <p class="chunk" data-nb-ref-number="10" data-nb-words="5" data-nb-chars="25"><span class="idea" data-nb-ref-number="9" id="idea9" data-nb-words="5" data-nb-chars="25">„To mi&nbsp;nevadí, vemte mě.“</span></p>
          <p class="chunk" data-nb-ref-number="11" data-nb-words="141" data-nb-chars="807"><span class="idea" data-nb-ref-number="10" id="idea10" data-nb-words="141" data-nb-chars="807">Řekl jsem to&nbsp;asi dost pevně. Závozník se&nbsp;ke&nbsp;mně domotal, vzal si&nbsp;láhev a&nbsp;vybídl mě, abych nastoupil. Řidič už&nbsp;nic neříkal, tak jsem vylezl do&nbsp;kabiny, sedl jsem si&nbsp;na&nbsp;kryt motoru mezi řidiče a&nbsp;závozníka, nohy jsem nechal spuštěné na&nbsp;stranu k&nbsp;závozníkovi, který si&nbsp;přisedl víc ke&nbsp;dveřím. Bylo to&nbsp;hodně nepohodlné, ale řidič už&nbsp;startoval, auto se&nbsp;rozdrncalo po&nbsp;špatné silnici a&nbsp;závozník otevřel láhev pálenky. Před každým napitím mi&nbsp;nabízel, nechtěl jsem, on&nbsp;pil s&nbsp;přestávkami po&nbsp;celou cestu, chvílemi usínal a&nbsp;chvílemi se&nbsp;probouzel, jak se&nbsp;střídaly hladké úseky silnice s&nbsp;horšími. Motor řval, prach vnikal do&nbsp;kabiny a&nbsp;pálenka voněla a&nbsp;já jsem začal vyprávět o&nbsp;tom koni za&nbsp;námi, protože řidič, který na&nbsp;závozníka vůbec nemluvil, chtěl, abych něco říkal. Snad měl na&nbsp;něho vztek nebo se&nbsp;bál, že&nbsp;usne za&nbsp;volantem.</span></p>
          <p class="chunk" data-nb-ref-number="12" data-nb-words="77" data-nb-chars="443"><span class="idea" data-nb-ref-number="11" id="idea11" data-nb-words="77" data-nb-chars="443">Zpočátku se&nbsp;mi&nbsp;vůbec nechtělo mluvit, ale cítil jsem to&nbsp;trochu jako povinnost, nějak je&nbsp;cestou zabavit, když mě&nbsp;vzali s&nbsp;sebou. A&nbsp;tak jsem žvanil jako vděčný stopař, musel jsem překřikovat motor, aby mě&nbsp;řidič slyšel. A&nbsp;on jen mlčel, celou cestu, stejně jako střídavě spící a&nbsp;bdící závozník. Byla to&nbsp;podivná dvojice. A&nbsp;Martin, ten stál za&nbsp;našimi hlavami na&nbsp;korbě náklaďáku, takže neslyšel nic. A&nbsp;i&nbsp;kdyby slyšel, tak by&nbsp;tomu asi stejně nerozuměl.</span></p>
          <p class="chunk" data-nb-ref-number="13" data-nb-words="3160" data-nb-chars="17521"><span class="idea" data-nb-ref-number="12" id="idea12" data-nb-words="3160" data-nb-chars="17521">„…tenhle kůň tahal taky žebřiňák a&nbsp;valník a&nbsp;vobracečku na&nbsp;seno a&nbsp;taky nosil jezdce a&nbsp;patřil panu Stránskýmu, kterej byl můj nejlepší kámoš. Vlastně to&nbsp;byl kámoš mýho táty z&nbsp;mládí a&nbsp;přes něj jsme se&nbsp;poznali. Pan Stránský byl starej koňák a&nbsp;znalec života, i&nbsp;když teď na&nbsp;starý kolena poznal hlavně dřinu, jak se&nbsp;pořád pachtil sám na&nbsp;svým hospodářstvíčku, se&nbsp;sušením sena, s&nbsp;krmením dobytka a&nbsp;se vším, co&nbsp;k&nbsp;tomu patřilo. Já&nbsp;jsem byl vždycky z&nbsp;práce vysezenej, když jsem vosum a&nbsp;půl hodiny dřepěl v&nbsp;kanceláři. A&nbsp;tak jsem ho&nbsp;chodil vobčas navštěvovat a&nbsp;v&nbsp;létě jsem mu&nbsp;trošku pomáhal se&nbsp;senem a&nbsp;tak. Von byl chlap jako hora a&nbsp;měl vohromný břicho, který mu&nbsp;lezlo z&nbsp;košile, už&nbsp;se&nbsp;hůř hejbal i&nbsp;hůř dejchal, a&nbsp;když byly hice, teklo z&nbsp;něj proudem, jak se&nbsp;potil. To&nbsp;nosil v&nbsp;létě vždycky takový starý tílko samá díra, drželo pohromadě už&nbsp;jenom silou vůle, a&nbsp;plátěný kalhoty a&nbsp;na pleši vybledlou kšiltovku. Pár let už&nbsp;byl v&nbsp;invalidním důchodu, vlastně ani nevím, kvůli čemu, ale kouřil furt jak továrna a&nbsp;jeho spotřeba piva, hlavně v&nbsp;létě, byla slušná. Když mi&nbsp;podával ruku, měl dlaně jako struhadlo. Dřív než dostal pan Stránský důchod, jezdil dělat do&nbsp;města, do&nbsp;ňáký fabriky, kde se&nbsp;vohybal plech nebo tak něco. A&nbsp;to hospodářství měl k&nbsp;tomu. Ale teď poslední dobou už&nbsp;žil jen prací v&nbsp;maštali a&nbsp;na loukách, kde sekal trávu a&nbsp;sušil seno pro krávy a&nbsp;koníka. Martin tahal každej den žebřiňák s&nbsp;čerstvě nasečenou trávou a&nbsp;vobčas ho&nbsp;pan Stránský zapřáhnul do&nbsp;valníčku a&nbsp;vyjeli do&nbsp;města pro vobilnej šrot nebo pro voves. Ale nakupovat do&nbsp;krámu jezdil pan Stránský většinou v&nbsp;pátek a&nbsp;to sednul do&nbsp;svýho modrýho fiata. Vyjížděl s&nbsp;ním jenom na&nbsp;sváteční jízdy, když dělal ve&nbsp;městě velký nákupy, to&nbsp;se&nbsp;pak vždycky hodil do&nbsp;gala, voholil se&nbsp;a&nbsp;vyrazil. Jinak mlíko nekupoval, to&nbsp;měl vlastní, takže přes tejden mu&nbsp;stačil chleba a&nbsp;rohlíky, který kupoval v&nbsp;krámku na&nbsp;vsi, maso měl zavařený v&nbsp;plechovkách, a&nbsp;zapomněl jsem na&nbsp;pivo. To&nbsp;kupoval zásadně po&nbsp;bednách. Taky kupoval nakládaný vokurky. Von byl pan Stránský hrozně štědrej a&nbsp;pohostinnej člověk. Každýmu hned votvíral pivo a&nbsp;nalejval panáka, takže bylo docela umění vodejít z&nbsp;takový návštěvy ve&nbsp;střízlivým stavu, případně po&nbsp;dvou. Zasedli jsme ke&nbsp;stolu v&nbsp;jeho kuchyni, von pustil televizi a&nbsp;votevřel lednici. Vždycky měl ňáký vepřový maso, buď upečený, nebo votevřel plechovku, nebo vodříznul kus uzenýho. K&nbsp;masu chleba a&nbsp;křen nebo vokurky a&nbsp;pak už&nbsp;to&nbsp;jelo, pivo, rum, pivo, rum a&nbsp;čas letěl jako splašenej. Vo&nbsp;návštěvy neměl pan Stránský nouzi, někdy se&nbsp;stavil ňákej soused, jindy listonoš s&nbsp;důchodem, vobčas já&nbsp;a&nbsp;pak tu&nbsp;byli kámoši z&nbsp;města a&nbsp;s&nbsp;nima dámský návštěvy, u&nbsp;toho jsem teda nikdy nebyl, ale po&nbsp;takovejch bouřlivejch večerech a&nbsp;nocích pak druhej den pan Stránský chodil jako po&nbsp;vobrně, celej den vzdychal a&nbsp;utíral si&nbsp;pot, když se&nbsp;vlek vedle žebřiňáku, kterej táhnul Martin. Bolela ho&nbsp;vždycky hlava a&nbsp;přísahal, že&nbsp;už&nbsp;nechá chlastu a&nbsp;ženskejch. Von byl vdovec, už&nbsp;asi deset let, takže si&nbsp;nemoh stěžovat, že&nbsp;s&nbsp;ním doma nikdo nemluví, protože byl stejně sám. A&nbsp;tak vždycky říkal, že&nbsp;když je&nbsp;po&nbsp;tahu, tak se&nbsp;jeho pes urazí a&nbsp;krávy nepustí najust mlíko a&nbsp;prasata nežerou, prej za&nbsp;trest, že&nbsp;z&nbsp;něj táhne pivo a&nbsp;rum. A&nbsp;pak si&nbsp;zapálil cigaretu a&nbsp;vyprávěl mi, co&nbsp;se&nbsp;v&nbsp;noci dělo, v&nbsp;tomhle neměl moc zábrany, jenže já&nbsp;jsem se&nbsp;rozmejšlel, jestli mu&nbsp;mám všechno věřit, co&nbsp;říkal, že&nbsp;zvládnul dvě ženský najednou a&nbsp;tak dál, to&nbsp;se&nbsp;mi&nbsp;při jeho věku a&nbsp;kondici moc nezdálo. Ale vždycky jsem ho&nbsp;vyslechnul, protože von sám se&nbsp;rád poslouchal. Ale každýmu pan Stránský doma taky nenalil a&nbsp;ne každýho v&nbsp;chalupě rád viděl. Když se&nbsp;potkal v&nbsp;hospodě se&nbsp;starým Boháčem, sedlákem ze&nbsp;vsi, kterýmu z&nbsp;družstva teď po&nbsp;revoluci vrátili pole a&nbsp;dobytek a&nbsp;stroje, měl ještě dlouho potom vždycky mizernou náladu a&nbsp;nadával, kudy chodil. Když jsem byl náhodou v&nbsp;tý době u&nbsp;něj, musel jsem vyslechnout hromobití. Česal jsem třeba v&nbsp;maštali Martina a&nbsp;pan Stránský seděl na&nbsp;vobráceným škopku a&nbsp;vymejšlel pro Boháče ty&nbsp;nejhorší jména. Možná v&nbsp;tom bylo ještě něco jinýho, třeba ňáký starý nepřátelství nebo hádka, nevím přesně, ale hlavně šlo vo&nbsp;to, že&nbsp;Boháčů stáli vo&nbsp;jeho kus políčka a&nbsp;louku, který byly zaklíněný mezi jejich dvěma velkejma kusama pole. Zkrátka Boháčů polnosti by&nbsp;byly celistvý, až&nbsp;na&nbsp;ten kus louky a&nbsp;pole pana Stránskýho, který do&nbsp;nich zasahovaly. Někdy zašel Boháč i&nbsp;se synem, kterýmu mohlo bejt něco přes třicet a&nbsp;kterej byl stejně protivnej jako tatík, přímo za&nbsp;panem Stránským domů a&nbsp;hučeli do&nbsp;něj voba dva, aby jim prodal nebo propachtoval ty&nbsp;svý pozemky. Jenže von je&nbsp;vždycky nějak vodbyl a&nbsp;nechtěl ani slyšet vo&nbsp;tom, že&nbsp;by&nbsp;se&nbsp;měl vzdát toho pole a&nbsp;tý loučky, která živila Martina a&nbsp;krávy Olinu a&nbsp;Jitku. Boháčů to&nbsp;u&nbsp;pana Stránskýho neměli dobrý, říkával vo&nbsp;nich, že&nbsp;jsou to&nbsp;lakomci a&nbsp;vydřiduši a&nbsp;že by&nbsp;ho&nbsp;nejradši vokradli. Ten vztek z&nbsp;něj úplně stříkal jako z&nbsp;hadice, ještě že&nbsp;mě&nbsp;pan Stránský nikdy neviděl, jak jsem votočenej ke&nbsp;koni, vyčesávám mu&nbsp;ze&nbsp;srsti prach a&nbsp;cloumá se&nbsp;mnou smích. Jenže Boháč byl vopravdu takovej lakomej sedlák, kolovala vo&nbsp;něm po&nbsp;vsi historka, že&nbsp;ztratil někde na&nbsp;silnici peněženku se&nbsp;sedmi tisícema, a&nbsp;když mu&nbsp;ji&nbsp;poctivej nálezce přines až&nbsp;domů, chňapnul po&nbsp;ní&nbsp;a&nbsp;zabouchnul dveře, ani nepoděkoval. Takže to&nbsp;byl starej Boháč. Ale byly chvíle, kdy byl pan Stránský dobře naloženej a&nbsp;seděli jsme spolu na&nbsp;zápraží jeho chalupy, kde si&nbsp;sám uklízel, vařil i&nbsp;pral, a&nbsp;von vyprávěl vo&nbsp;koních a&nbsp;vo ženskejch za&nbsp;svejch mladejch let, protože tenkrát bylo prej lepší vobojí. Na&nbsp;podzim a&nbsp;v&nbsp;zimě jsme se&nbsp;vídali málo, někdy jsem se&nbsp;stavil třeba na&nbsp;Mikuláše s&nbsp;flaškou a&nbsp;jednou na&nbsp;Vánoce jsem sebral doma ňáký cukroví do&nbsp;pytlíku, abych udělal panu Stránskýmu radost. Ale když jsem mu&nbsp;to&nbsp;předával, mžoural na&nbsp;mě&nbsp;nabručeně a&nbsp;brblal, jestli mi&nbsp;neruplo v&nbsp;bedně, von totiž na&nbsp;sladký nebyl, tak jsem to&nbsp;pak v&nbsp;maštali nacpal všechno do&nbsp;huby Martinovi, kterej stříhal ušima vod samý radosti. Přes zimu jsem se&nbsp;vždycky těšil na&nbsp;jaro a&nbsp;hlavně na&nbsp;léto. A&nbsp;loni na&nbsp;jaře, teď to&nbsp;bude přesně rok, jsem potkal Moniku, tam ve&nbsp;vsi v&nbsp;krámku. Měla tmavý vlasy, skoro černý, jen když na&nbsp;ně&nbsp;dopadalo v&nbsp;určitý chvíli světlo, vysvítil z&nbsp;jejího účesu hnědej vodstín, takový skoro vokrový světlo a&nbsp;ta barva, je&nbsp;to&nbsp;možná blbý srovnání, ten vodstín jejích vlasů, to&nbsp;bylo nemlich to&nbsp;samý jako barva srsti u&nbsp;Martina, kterej je&nbsp;černej hnědák. Když jsem za&nbsp;ní&nbsp;stál u&nbsp;tý kasy už&nbsp;potřetí, tak jsem jí&nbsp;tenkrát řek potichu do&nbsp;ucha, aby počkala u&nbsp;dveří krámu, že&nbsp;jí&nbsp;musím něco důležitýho říct. Ani ke&nbsp;mně nevotočila hlavu, jen s&nbsp;ní tak trochu pohnula a&nbsp;pak zaplatila a&nbsp;já jsem byl zvědavej, jestli venku počká, nebo pude jako vždycky ke&nbsp;svýmu autu, který jsem už&nbsp;pár dní vídal parkovat u&nbsp;vrat jednoho stavení na&nbsp;návsi naproti krámu. Byla to&nbsp;červená škodovka s&nbsp;mosteckou poznávací značkou MO. A&nbsp;když jsem přišel na&nbsp;řadu a&nbsp;zaplatil, tak vona stála za&nbsp;dveřma s&nbsp;nákupem v&nbsp;ruce, všechno měla ve&nbsp;dvou papírovejch pytlíkách, protože nesnášela nákupní tašky, jak jsem se&nbsp;pozdějc dozvěděl. Dívala se&nbsp;na&nbsp;mě, jenom se&nbsp;dívala a&nbsp;nic neříkala, tak jsem se&nbsp;nadejchnul toho vlhkýho vánku, kterej pofukoval na&nbsp;návsi, a&nbsp;řek jsem jí&nbsp;vo&nbsp;tom nešťastným přirovnání, který mě&nbsp;napadlo tam v&nbsp;krámu, když jsem se&nbsp;díval na&nbsp;její vlasy, ale abych to&nbsp;trochu zachránil a&nbsp;nevypadalo to&nbsp;tak blbě, že&nbsp;ji&nbsp;srovnávám s&nbsp;koněm, tak jsem jí&nbsp;řek, že&nbsp;ten kůň je&nbsp;krásnej a&nbsp;ušlechtilej a&nbsp;že na&nbsp;něm jezdím. A&nbsp;vona jen na&nbsp;chvilinku přivřela voči proti slunci a&nbsp;pak se&nbsp;usmála a&nbsp;tak krásnej úsměv jsem do&nbsp;tý&nbsp;doby v&nbsp;životě neviděl a&nbsp;bylo mi&nbsp;jasný, že&nbsp;kvůli tomuhle úsměvu bych se&nbsp;nechal klidně zabít na&nbsp;místě, když by&nbsp;to&nbsp;bylo nutný. A&nbsp;tak jsme se&nbsp;sešli ještě ten večer v&nbsp;restauraci dole ve&nbsp;městě, kde Monika stejně jako já&nbsp;bydlela. Jako první rande s&nbsp;ní to&nbsp;teda dopadlo katastrofálně, bylo zrovna po&nbsp;vejplatách a&nbsp;dělníci z&nbsp;fabrik a&nbsp;zedníci přišli propít část svejch vejdělků zrovna tam. Seděli jsme u&nbsp;stolu ještě se&nbsp;dvěma chlápkama a&nbsp;museli jsme na&nbsp;sebe křičet, abysme se&nbsp;slyšeli. Monika chtěla jen limonádu a&nbsp;já jsem si&nbsp;dal pivo a&nbsp;kolem nás to&nbsp;hučelo. Dozvěděl jsem se, že&nbsp;Monika nastoupila sem do&nbsp;města jako sociální pracovnice, nebo jak se&nbsp;to&nbsp;správně říká, zkrátka byla pečovatelka a&nbsp;starala se&nbsp;vo&nbsp;nemocný nebo nemohoucí starý lidi, který už&nbsp;nikoho nemají. Zaměstnával ji&nbsp;městskej úřad a&nbsp;jezdila i&nbsp;do několika vsí ve&nbsp;vokolí včetně tý, kde bydlel pan Stránský a&nbsp;kde jsme se&nbsp;poprvně potkali. Nikdy jsem se&nbsp;vod ní&nbsp;vlastně pořádně nedozvěděl, proč přišla zrovna do&nbsp;jižních Čech až&nbsp;z&nbsp;Mostu, myslím, že&nbsp;říkala, že&nbsp;chce dejchat čistej vzduch a&nbsp;taky že&nbsp;ji&nbsp;nebavila škola, kterou dělala v&nbsp;Praze, takže přerušila studium. Ale já&nbsp;jsem ji&nbsp;tenkrát v&nbsp;tý hospodě ani pořádně neposlouchal, jenom jsem na&nbsp;ni&nbsp;civěl, měla hezkej vobličej, taková jednoduchá krása, nikdy se&nbsp;nemalovala, ani rty, ani řasy, a&nbsp;voči měla to&nbsp;samý co&nbsp;vlasy, tmavý a&nbsp;hnědý. Bylo jí&nbsp;přesně dvacet, vo&nbsp;tři roky mladší než já, a&nbsp;pak jsme se&nbsp;scházeli pravidelně, když jsem měl po&nbsp;práci a&nbsp;když vona měla volno, protože někdy jezdila za&nbsp;těma svýma babičkama i&nbsp;dlouho do&nbsp;večera. Do&nbsp;vsi dojížděla třikrát tejdně do&nbsp;jedný chalupy na&nbsp;návsi, kde bydlela vosumdesátiletá paní nemocná na&nbsp;nohy, ani nevím, jak se&nbsp;vlastně jmenovala, ale podle baráku se&nbsp;tam říkalo U&nbsp;Janišů. Monika mi&nbsp;vyprávěla, že&nbsp;když k&nbsp;ní přijela poprvý, tak zaparkovala auto před vratama a&nbsp;šla dovnitř. A&nbsp;po chvíli vtrhli za&nbsp;ní&nbsp;do&nbsp;místnosti dva chlapi ze&nbsp;vsi, protože mysleli, že&nbsp;stavení přijel někdo vykrást, když viděli cizí auto a&nbsp;neznámou poznávací značku. Takže takhle to&nbsp;všechno začalo, se&nbsp;mnou a&nbsp;s&nbsp;Monikou… pana Stránskýho i&nbsp;Martina jsem začal kvůli Monice dost zanedbávat, ale když jsem po&nbsp;třech tejdnech zase přijel, tak už&nbsp;pan Stránský vo&nbsp;Monice věděl, protože už&nbsp;ji&nbsp;ve&nbsp;vsi znali. Musel jsem mu&nbsp;slíbit, že&nbsp;mu&nbsp;ji&nbsp;brzo přivedu ukázat, a&nbsp;panu Stránskýmu zasvítily vočíčka, protože vždycky říkal, že&nbsp;by&nbsp;do&nbsp;baráku potřeboval mladý maso a&nbsp;šikovnou hospodyni, ale upozornil jsem ho, ať&nbsp;si&nbsp;nechá zajít chuť. Ale brzy jsme vopravdu přijeli, protože Monika stejně po&nbsp;mně pořád chtěla, abych jí&nbsp;někdy ukázal toho koně, na&nbsp;kterým jezdím, jak jsem se&nbsp;s&nbsp;tím ze&nbsp;začátku vychloubal, a&nbsp;já jsem se&nbsp;jí&nbsp;ještě nepřiznal, že&nbsp;jsem si&nbsp;to&nbsp;vymyslel, abych měl zrovna v&nbsp;tý chvíli co&nbsp;říct. Nejhorší na&nbsp;tom ale bylo, že&nbsp;Monika sama doma v&nbsp;Mostu chodila do&nbsp;jezdeckýho klubu, takže mi&nbsp;bylo jasný, že&nbsp;musím s&nbsp;pravdou ven, protože Martin už&nbsp;leta tahal jenom žebřiňák, i&nbsp;když dřív na&nbsp;něm taky jezdili. Ale já&nbsp;sám jsem seděl na&nbsp;koni poprvé a&nbsp;naposled v&nbsp;šesti letech na&nbsp;poníku. Všechny ty&nbsp;řeči, který jsem Monice vo&nbsp;koních znalecky navykládal a&nbsp;který ji&nbsp;bavilo poslouchat, jsem kdysi vyčet v&nbsp;knížkách nebo jsem si&nbsp;něco pamatoval ze&nbsp;střední školy. Prostě jsem trochu machroval a&nbsp;dělal chytrýho, ale nebylo to&nbsp;žádný lhaní, vlastně zalhal jsem jen trošku na&nbsp;začátku. Takže když jednou vodpoledne jela Monika do&nbsp;vsi k&nbsp;Janišům za&nbsp;starou paní, svez jsem se&nbsp;s&nbsp;ní a&nbsp;poprvně jsme společně navštívili pana Stránskýho. Zabouchal jsem u&nbsp;něj na&nbsp;dveře nevohlášenej a&nbsp;ten den vopravdu nebyl šťastnej pro návštěvu. Pan Stránský byl po&nbsp;flámu a&nbsp;navíc ještě dopoledne za&nbsp;ním přišel starej Boháč a&nbsp;přemlouval ho, aby mu&nbsp;přenechal svoje pole a&nbsp;louku. A&nbsp;nic nepomohlo, že&nbsp;Monika byla milá a&nbsp;hezká jako vobrázek, vodešli jsme brzo, protože jsem viděl, že&nbsp;ten den je&nbsp;už&nbsp;pro pana Stránskýho ztracenej. Byl mrzutej a&nbsp;skoro nemluvil. Aspoň jsem ale Monice ukázal Martina a&nbsp;Monika byla z&nbsp;koníka nadšená a&nbsp;nemoh jsem ji&nbsp;dostat od&nbsp;něj. Trochu jsme ho&nbsp;spolu vypucovali, i&nbsp;když byl čistej, koně jsou chloubou každýho sedláka, říkával pan Stránský, akorát pro Boháče to&nbsp;neplatilo, protože ten měl jen traktory. Když jsme navštívili pana Stránskýho podruhý, tak to&nbsp;stálo za&nbsp;to, pan Stránský nás pozval na&nbsp;voslavu svejch šedesátin, veliká akce, v&nbsp;práci jsem si&nbsp;vzal volno a&nbsp;už vod rána jsem pomáhal u&nbsp;pana Stránskýho všechno připravovat, jídlo a&nbsp;pití. Byl tam taky brácha pana Stránskýho Břéťa, takovej tichej seriózní pán, úplnej vopak svýho staršího bratra. Vyvezli jsme na&nbsp;dvůr polskýho fiata a&nbsp;dveře vod garáže jsme vysadili, dovnitř přišly srazit tři stoly a&nbsp;židle z&nbsp;kuchyně a&nbsp;křesla z&nbsp;vobejváku a&nbsp;další židle jsem si&nbsp;ještě zaskočil vypučit do&nbsp;hospody. Soudek protivínskýho piva byl naraženej už&nbsp;vod rána a&nbsp;pan Stránský poletoval kolem jako skřivánek a&nbsp;jen nás tak dirigoval, co&nbsp;udělat teď a&nbsp;co potom, ale když se&nbsp;peklo maso, tak u&nbsp;toho musel bejt sám. Vepřová pečeně a&nbsp;v&nbsp;hrnci klobásy, bochníky chleba z&nbsp;krámu a&nbsp;flašky tvrdýho, který se&nbsp;scházely na&nbsp;stole vod rána, jak přicházeli gratulovat sousedi. A&nbsp;v&nbsp;poledne se&nbsp;sešlo nejvíc hostů, nejvíc se&nbsp;vypilo a&nbsp;snědlo a&nbsp;Monika přijela po&nbsp;poledni, přinesla flašku vína jako dárek za&nbsp;nás dva a&nbsp;sama pila zase jenom limonádu, jak měla ve&nbsp;zvyku. Pan Stránský byl v&nbsp;nejlepším rozmaru a&nbsp;pár nejsnaživějších hostů už&nbsp;bylo vožralejch. K&nbsp;večeru se&nbsp;vypnulo rádio, který vod rána vyhrávalo v&nbsp;garáži, a&nbsp;spustila harmonika. Byl krásnej teplej den, tak se&nbsp;stoly i&nbsp;židle přenesly z&nbsp;garáže na&nbsp;dvůr a&nbsp;já jsem ještě pomoh panu Stránskýmu nakrmit dobytek a&nbsp;podojit Olinu, Jitka už&nbsp;se&nbsp;nedojila, protože brzo čekala tele. A&nbsp;pak mě&nbsp;Monika vodvezla domů a&nbsp;cestou jsem usnul, protože už&nbsp;jsem toho měl vod rána dost, pití i&nbsp;jídla a&nbsp;vůbec, a&nbsp;doma jsem spal do&nbsp;půl devátý večer, a&nbsp;když jsem se&nbsp;probral, tak jsem myslel, že&nbsp;je&nbsp;ráno, a&nbsp;šel jsem se&nbsp;mejt a&nbsp;snídat, že&nbsp;pudu do&nbsp;práce, až&nbsp;jsem se&nbsp;podíval pořádně na&nbsp;hodiny a&nbsp;z&nbsp;vokna ven a&nbsp;došlo mi, že&nbsp;je&nbsp;večer. Tak dopadla voslava šedesátin pana Stránskýho a&nbsp;vo to&nbsp;nejlepší jsem stejně přišel, protože k&nbsp;večeru přijeli gratulovat z&nbsp;podniku, kde pan Stránský dřív dělal, podnikovou volhu zaparkovali na&nbsp;dvůr vedle hnoje a&nbsp;vylezl z&nbsp;ní prej sám ředitel a&nbsp;mzdová účetní a&nbsp;ještě ňákej další chlap, v&nbsp;rukách měli kytice a&nbsp;dárkovej koš a&nbsp;pan Stránský, když uviděl tu&nbsp;ženskou, tak jak už&nbsp;byl pod parou, povídá, tohle je&nbsp;ta&nbsp;baba, co&nbsp;mě&nbsp;dvacet let vokrádala. Druhej den jsem přijel hned ráno, byla sobota a&nbsp;pan Stránský už&nbsp;měl nakrmenej dobytek a&nbsp;zrovna uklízeli s&nbsp;Břéťou dvůr a&nbsp;garáž. Zbytek piva ještě vytejkal z&nbsp;pípy, ale mně se&nbsp;vobracel žaludek, jen co&nbsp;jsem nasál tu&nbsp;pivní vůni. Byl už&nbsp;konec května a&nbsp;to byl zrovna čas, kdy se&nbsp;Monika přestěhovala z&nbsp;ubytovny ve&nbsp;městě do&nbsp;vsi k&nbsp;Janišům, k&nbsp;tý starý paní, vo&nbsp;kterou pečovala, a&nbsp;teď u&nbsp;ní teda bydlela v&nbsp;podnájmu. Ráno vyrážela autem do&nbsp;města a&nbsp;vodpoledne se&nbsp;vracela a&nbsp;tehdy jsme se&nbsp;znali už&nbsp;přes měsíc a&nbsp;já jsem se&nbsp;Monice přiznal, že&nbsp;jsem na&nbsp;Martinovi nikdy nejel. A&nbsp;tak jsem jednou přišel sám k&nbsp;panu Stránskýmu a&nbsp;povídám, jestli by&nbsp;šel Martin ještě pod sedlem. A&nbsp;pan Stránský chvíli nabručeně civěl do&nbsp;hrnců na&nbsp;plotně a&nbsp;nic neříkal, bylo mu&nbsp;jasný, proč se&nbsp;na&nbsp;to&nbsp;ptám, že&nbsp;kvůli Monice, abych ji&nbsp;sem moh vodit, a&nbsp;pak pozvednul vobočí a&nbsp;povídá, proč ne? Jenže sedlo a&nbsp;uzdečku dávno neměl, všechno to&nbsp;rozprodal, tak jsem si&nbsp;sehnal tyhle věci jinde a&nbsp;Martin byl po&nbsp;dlouhý době zase vosedlanej. Monika na&nbsp;něm mohla voči nechat, a&nbsp;já jsem měl Martina rád už&nbsp;jen proto, že&nbsp;ho&nbsp;měla ráda Monika. Za&nbsp;těchhle letních dní mi&nbsp;to&nbsp;v&nbsp;kanceláři vůbec neutíkalo a&nbsp;byl jsem celej den jako na&nbsp;trní a&nbsp;hned po&nbsp;práci jsem čekal na&nbsp;Moniku nebo někdy vona si&nbsp;zajela pro mě&nbsp;a&nbsp;pak jsme byli spolu a&nbsp;já jsem byl zamilovanej nejen do&nbsp;ní, ale i&nbsp;do jejího červenýho auta a&nbsp;do poznávací značky MO&nbsp;a&nbsp;do její džínový bundy a&nbsp;do všeho, co&nbsp;bylo její nebo čeho se&nbsp;dotkla rukou nebo pohledem. Martinovi pohyb pod sedlem svědčil a&nbsp;pan Stránský už&nbsp;taky nebejval strohej a&nbsp;nabručenej, a&nbsp;když jsme s&nbsp;Monikou seděli večer u&nbsp;něj v&nbsp;kuchyni nebo na&nbsp;zápraží, tak byl samá sranda a&nbsp;vobčas přines z&nbsp;almary starou knížku vo&nbsp;koních, vydanou někdy v&nbsp;roce devatenáct set dvacet dva, kterou si&nbsp;koupil ještě táta pana Stránskýho, a&nbsp;předčítal nám z&nbsp;ní, byly tam takový srandovní slovní vobraty a&nbsp;archaický slova a&nbsp;my jsme měli s&nbsp;Monikou nejrači kapitolu Klamy a&nbsp;podvody při prodeji koní, kde se&nbsp;psalo vo&nbsp;tom, jak se&nbsp;švindlovalo a&nbsp;podvádělo při handlování s&nbsp;koňma, různý fígle a&nbsp;podfuky, jak napálit kupce, a&nbsp;pan Stránský měl fůru svejch vlastních historek ze&nbsp;svejch mladejch let. A&nbsp;když čet, tak měl tichej chraplavej hlas, kterej nás uspával, a&nbsp;jednou se&nbsp;stalo, že&nbsp;při takovým předčítání mi&nbsp;Monika usnula na&nbsp;rameni a&nbsp;za chvíli usnul i&nbsp;pan Stránský a&nbsp;knížka mu&nbsp;upadla na&nbsp;zem. Někdy nás z&nbsp;tý idylky vyrušil ňákej soused, kterej přišel k&nbsp;panu Stránskýmu na&nbsp;kus řeči, a&nbsp;vobčas přišla jedna ženská, co&nbsp;bydlela vo&nbsp;dvě chalupy dál, vona byla sama a&nbsp;byla z&nbsp;Prahy a&nbsp;tuhle chalupu měla jenom na&nbsp;léto. Bylo jí&nbsp;asi padesát a&nbsp;byla trochu prdlá, měla patnáct koček a&nbsp;dvě starý vopelíchaný slepice, ty&nbsp;byly pojmenovaný, jedna z&nbsp;nich byla kulhavá a&nbsp;ta se&nbsp;jmenovala Sára, a&nbsp;když náhodou někdy snesla vajíčko, tak jí&nbsp;ta&nbsp;baba zpívala voslavnou píseň <em>Děkujem ti, Sáro</em>. Byli jsme ten čas s&nbsp;Monikou u&nbsp;pana Stránskýho skoro denně a&nbsp;já jsem bez ní&nbsp;už&nbsp;nemoh bejt, a&nbsp;tak jsem byl smutnej, když někam vodjížděla, což bylo pravidelně, a&nbsp;říkala, že&nbsp;chodí do&nbsp;sboru, ale víc vo&nbsp;tom nemluvila. Myslel sem, že&nbsp;je&nbsp;v&nbsp;ňákým pěveckým sboru, tak mě&nbsp;to&nbsp;ani nezajímalo. Stará paní u&nbsp;Janišů měla Moniku ráda jako svoji vnučku, někdy jsem k&nbsp;nim zašel a&nbsp;paní vařila bylinkovej čaj, kterej sladila medem. Monika si&nbsp;u&nbsp;ní trochu zařídila jeden pokoj, ale měla tam jen pár knížek a&nbsp;šaty ve&nbsp;skříni a&nbsp;pár dalších věcí, který si&nbsp;tam převezla z&nbsp;ubytovny. Jinak spala ve&nbsp;vedlejší místnosti na&nbsp;manželský posteli vedle tý&nbsp;babičky, tam, kde kdysi dřív spával nebožtík její muž, než paní vovdověla a&nbsp;neměla už&nbsp;nikoho. Tahle představa, jak Monika spí vedle stařenky na&nbsp;manželský posteli, mě&nbsp;začala pomalu přivádět k&nbsp;lehkýmu šílenství a&nbsp;začal jsem vymejšlet různý kombinace a&nbsp;možnosti, jak se&nbsp;s&nbsp;Monikou od&nbsp;polibků dostat dál, jenže bylo mezi námi těch pět kilometrů asfaltový silnice, po&nbsp;který jsem se&nbsp;vracel večer domů, a&nbsp;Monika ulíhala do&nbsp;bíle povlečený starodávný postele pod krucifix vedle stařenky a&nbsp;já jsem nevěděl, jak s&nbsp;tím hnout…“</span></p>
          <p class="chunk" data-nb-ref-number="14" data-nb-words="139" data-nb-chars="811"><span class="idea" data-nb-ref-number="13" id="idea13" data-nb-words="139" data-nb-chars="811">Měl jsem už&nbsp;sucho v&nbsp;krku od&nbsp;toho vyprávění, závozník vedle mě&nbsp;podřimoval a&nbsp;flašku držel na&nbsp;klíně. Řidič zpomalil a&nbsp;zajel do&nbsp;dvora nějakého statku. Chlapík vedle mne na&nbsp;sedačce se&nbsp;probudil, jak auto zabrzdilo. Vystoupili jsme všichni z&nbsp;kabiny. Měl jsem pořádně zdřevěnělé nohy od&nbsp;nepohodlného sezení na&nbsp;krytu motoru. K&nbsp;Martinovi do&nbsp;vozu jsme nahnali z&nbsp;tmavé maštálky s&nbsp;pavučinami jednu kulhavou vyhublou kravku a&nbsp;dvě telata. Slyšel jsem Martina, jak frká a&nbsp;podupává, ale raději jsem co&nbsp;nejrychleji vyšplhal zpátky do&nbsp;kabiny na&nbsp;své místo na&nbsp;motoru. Závozník odšrouboval víčko z&nbsp;láhve, napil se&nbsp;a&nbsp;potom jsem se&nbsp;napil já. Auto se&nbsp;rozjelo, teď už&nbsp;směrem na&nbsp;Budějovice. A&nbsp;já jsem myslel na&nbsp;Martina a&nbsp;pálilo mě&nbsp;v&nbsp;krku. Řidič zase mlčel a&nbsp;sledoval silnici před námi a&nbsp;kroutil volantem, tak jsem pokračoval ve&nbsp;vyprávění.</span></p>
          <p class="chunk" data-nb-ref-number="15" data-nb-words="904" data-nb-chars="4959"><span class="idea" data-nb-ref-number="14" id="idea14" data-nb-words="904" data-nb-chars="4959">„… pan Stránský koupil Martina, už&nbsp;před léty, jako zkaženýho koně za&nbsp;štrnáct tisíc, pocházel vodněkud z&nbsp;Moravy po&nbsp;hřebci, kterej byl vyloženej netahač a&nbsp;byl tím vševobecně známej a&nbsp;taky Martin jako mladej kůň byl celej po&nbsp;něm. Do&nbsp;vršku v&nbsp;zápřeži nehnul, když si&nbsp;ho&nbsp;pan Stránský přived domů. Byl z&nbsp;velkýho bohatýho statku a&nbsp;snad byl zvyklej z&nbsp;lehkýho kočáru vyjíždět kopce ricem, nebyl naučenej, jako jsou chladnokrevný tažný koně, stejnoměrně vlastní vahou vystoupat svah. Von se&nbsp;na&nbsp;to&nbsp;rozběhnul, a&nbsp;když mu&nbsp;v&nbsp;kopci došel dech, začal couvat a&nbsp;zlomil by&nbsp;voje a&nbsp;pana Stránskýho chytaly záchvaty vzteku, Martin nechtěl ani do&nbsp;chomoutu, v&nbsp;maštali couval a&nbsp;kopal a&nbsp;nechtěl tahat a&nbsp;pan Stránský ho&nbsp;zmlátil bičem a&nbsp;příští den klackem, ale nebylo to&nbsp;nic platný, tak si&nbsp;vzal třetí den, když už&nbsp;byl rudej vzteky, železnej řetěz s&nbsp;velkejma vokama a&nbsp;přehodil ho&nbsp;Martinovi přes hřbet, vzal sukovici a&nbsp;mlátil ho&nbsp;přes řetěz do&nbsp;boku, až&nbsp;mu&nbsp;železný články řetězu drtily žebra a&nbsp;Martin řičel bolestí a&nbsp;pěna mu&nbsp;šla vod huby. Vod tý&nbsp;doby prej tahal bez problémů a&nbsp;poslouchal na&nbsp;slovo a&nbsp;stačilo na&nbsp;kozlíku zařinčet řetězem a&nbsp;Martin tahal jak šílenej. Monika poslouchala pana Stránskýho s&nbsp;rozšířenejma vočima a&nbsp;ve tváři měla zděšení a&nbsp;byla bledá a&nbsp;začala se&nbsp;s&nbsp;ním hádat vo&nbsp;tom, jak se&nbsp;mají vychovávat a&nbsp;cvičit koně, jak se&nbsp;mají zaučovat do&nbsp;tahu, bez násilí a&nbsp;bití, aby se&nbsp;z&nbsp;nich nestaly zlý a&nbsp;zákeřný zvířata, a&nbsp;pan Stránský se&nbsp;jí&nbsp;jízlivě ptal, kolik těch koní už&nbsp;vycvičila, že&nbsp;je&nbsp;tak chytrá… a&nbsp;léto vrcholilo a&nbsp;jednou jsem se&nbsp;stavil u&nbsp;pana Stránskýho sám a&nbsp;von vokamžitě jako vždycky poznal, vo&nbsp;co&nbsp;mi&nbsp;de, když jsem na&nbsp;něm chtěl, aby na&nbsp;dva dny vodjel a&nbsp;nechal mi&nbsp;volnej barák. Přemlouval jsem ho&nbsp;skoro hodinu, než uznal, že&nbsp;by&nbsp;moh ráno vodjet k&nbsp;Břéťovi do&nbsp;Budějc a&nbsp;vrátit se&nbsp;až&nbsp;druhej den vodpoledne. Další hodinu jsem ho&nbsp;zapřisahal, že&nbsp;vobstarám všechen dobytek a&nbsp;hospodářství, a&nbsp;dopodrobna jsem mu&nbsp;musel vyříkávat, co&nbsp;všechno udělám, co&nbsp;nejdřív a&nbsp;co potom, a&nbsp;během toho všeho si&nbsp;to&nbsp;pan Stránský ještě dvakrát rozmyslel a&nbsp;dvakrát to&nbsp;vzal zpátky a&nbsp;nakonec jsme se&nbsp;domluvili, že&nbsp;v&nbsp;sobotu ráno vodjede a&nbsp;vrátí se&nbsp;až&nbsp;v&nbsp;neděli po&nbsp;vobědě. Tehdy jsem Monice podruhý zalhal a&nbsp;řek jsem jí, že&nbsp;pan Stránský musí vodjet a&nbsp;že mě&nbsp;poprosil, jestli bysme mu&nbsp;s&nbsp;Monikou nevobstarali hospodářství. To&nbsp;už&nbsp;jsme se&nbsp;znali s&nbsp;Monikou přes dva měsíce. Někdy byla veselá a&nbsp;dá se&nbsp;říct i&nbsp;důvěrná, jindy ale měla takový pro mě&nbsp;nepochopitelný reakce, ze&nbsp;kterejch jsem byl zmatenej. Jenže já&nbsp;jsem na&nbsp;ní&nbsp;miloval všechno, i&nbsp;tyhle její vlastnosti a&nbsp;zvláštnosti. Nakonec souhlasila s&nbsp;tím, že&nbsp;se&nbsp;v&nbsp;sobotu vodpoledne sejdeme u&nbsp;pana Stránskýho, protože já&nbsp;jsem měl vodjet po&nbsp;neděli na&nbsp;pár dní pryč a&nbsp;už jsem nechtěl na&nbsp;nic čekat. Domluvili jsme se, že&nbsp;vosedláme Martina a&nbsp;že Monika usmaží u&nbsp;pana Stránskýho v&nbsp;kuchyni rybu, co&nbsp;dostala vod ňákýho starýho dědy, kterýmu vobstarávala nákupy a&nbsp;kterej rybařil u&nbsp;Vltavy. A&nbsp;když přišla konečně sobota, rozjel jsem se&nbsp;hned po&nbsp;ránu k&nbsp;panu Stránskýmu a&nbsp;von mi&nbsp;dal ještě poslední instrukce vohledně hospodářství a&nbsp;úplně nakonec řek, že&nbsp;nebude mít nic proti tomu, když si&nbsp;s&nbsp;Monikou vodemkneme ložnici, kde spávali s&nbsp;nebožkou ženou, ta&nbsp;ložnice měla takový starodávný dveře, který byly prosklený, a&nbsp;to sklo bylo mlíčný a&nbsp;byly na&nbsp;něm takový vobrázky, výjevy z&nbsp;bible asi, byli tam andělé a&nbsp;čerti, já&nbsp;jsem za&nbsp;ty&nbsp;dveře nahlídnul jen jednou a&nbsp;byly za&nbsp;nima postele zastlaný bílejma duchnama. Pan Stránský spával totiž na&nbsp;kanapi v&nbsp;kuchyni. Byl jsem už&nbsp;rád, když pan Stránský zmizel, vodjel se&nbsp;svým polským fiatem a&nbsp;vod tý&nbsp;doby pádil čas jak šílenej kůň. Vodpoledne jsme vosedlali Martina a&nbsp;Monika si&nbsp;vyrazila na&nbsp;projížďku do&nbsp;lesa a&nbsp;na polní cesty za&nbsp;vesnicí a&nbsp;já jsem začal s&nbsp;prací, vyvez jsem hnůj a&nbsp;nastlal čistou slámu, vohřál jsem vodu a&nbsp;nakrmil prasata, hodil slepicím a&nbsp;sebral vod nich vajíčka a&nbsp;uložil je&nbsp;do&nbsp;kartonu ve&nbsp;spíži, založil jsem voboum kravám seno na&nbsp;noc a&nbsp;udělal jim vlažnej nápoj se&nbsp;šrotem a&nbsp;pak jsem v&nbsp;maštali zapnul vývěvu a&nbsp;podojil jsem Olinu a&nbsp;mlíko jsem slil do&nbsp;konve. Psovi jsem dal zbytky masa, co&nbsp;byly v&nbsp;kuchyni vod včerejší večeře pana Stránskýho, a&nbsp;pak jsem šel do&nbsp;stavení a&nbsp;rozsvítil jsem v&nbsp;tmavý koupelně, která byla chladná a&nbsp;vlhká, a&nbsp;vykoupal jsem se&nbsp;po&nbsp;tý&nbsp;práci a&nbsp;pak jsem vyšel před práh a&nbsp;sednul jsem si, zádama jsem se&nbsp;vopřel vo&nbsp;chalupu a&nbsp;čekal, až&nbsp;uslyším dusat kopyta na&nbsp;prašný cestě za&nbsp;humny. Po&nbsp;horkým dnu byly zdi domu vohřátý, i&nbsp;betonovej chodníček. A&nbsp;potom už&nbsp;Monika na&nbsp;Martinovi vjela do&nbsp;dvora, zavřel jsem za&nbsp;nima vrata na&nbsp;závoru a&nbsp;Monika měla slanou pusu a&nbsp;tváře tím prachem z&nbsp;cesty, a&nbsp;tak se&nbsp;šla umejt a&nbsp;připravit tu&nbsp;rybu a&nbsp;já jsem zatím vodsedlal a&nbsp;uvázal Martina, nandal jsem mu&nbsp;seno a&nbsp;chvíli jsem ho&nbsp;česal a&nbsp;pak jsem mu&nbsp;přines napít a&nbsp;nasypal mu&nbsp;voves. Když jsem zavíral maštal, všechen dobytek už&nbsp;spokojeně ležel na&nbsp;žlutý slámě a&nbsp;přežvykoval nebo jen tak voddychoval a&nbsp;venku, když jsem vyšel, taková sladká letní vůně. A&nbsp;v&nbsp;kuchyni u&nbsp;bílýho stolu jsme snědli rybu s&nbsp;tmavým chlebem a&nbsp;zapili to&nbsp;vínem, který jsem koupil ráno ve&nbsp;vsi v&nbsp;krámě…“</span></p>
          <p class="chunk" data-nb-ref-number="16" data-nb-words="339" data-nb-chars="1896"><span class="idea" data-nb-ref-number="15" id="idea15" data-nb-words="339" data-nb-chars="1896">Auto zastavilo a&nbsp;najednou jsme byli před bránou a&nbsp;pomalu se&nbsp;zvedala závora. Na&nbsp;nádvoří jatek bylo prázdno, závozník a&nbsp;já jsme vystoupili, viděl jsem šedé budovy a&nbsp;zábradlí, všude byl klid. Řidič nacouval k&nbsp;rampě, zadní čelo náklaďáku se&nbsp;sklopilo a&nbsp;po něm jako po&nbsp;mostě přešla kráva a&nbsp;dvě telata. A&nbsp;pak jsem otevřel druhou polovinu uvnitř vozu a&nbsp;sáhl jsem na&nbsp;Martina, na&nbsp;jeho hebké nozdry. Byl nervózní a&nbsp;já asi ještě víc. Když jsem ho&nbsp;odvázal, jemně jsem ho&nbsp;zatáhl za&nbsp;ohlávku a&nbsp;on se&nbsp;ve&nbsp;voze otočil, přešli jsme můstek a&nbsp;naproti nám už&nbsp;zela otevřená místnost, kde se&nbsp;z&nbsp;podlahy splachuje krev do&nbsp;kanálu a&nbsp;cinkají řetězy a&nbsp;kladky. Vešli jsme, Martinovi se&nbsp;chvělo chřípí a&nbsp;přešlapoval, stáli jsme tam uvnitř na&nbsp;okamžik úplně sami. Vlhký chladný vzduch, filtrované světlo zvenčí a&nbsp;šum, stáli jsme s&nbsp;Martinem v&nbsp;místnosti smrti. A&nbsp;já jsem z&nbsp;ní utekl, najednou jsem cítil tlak v&nbsp;ramenou a&nbsp;ztěžklé nohy, a&nbsp;jako bych nevěděl, co&nbsp;dělám, za&nbsp;pár okamžiků jsem seděl v&nbsp;autě. Nebyl tam ani řidič, ani závozník, jenom já&nbsp;na&nbsp;sedačce, hleděl jsem na&nbsp;strohou účelnost jateckého nádvoří a&nbsp;nemohl jsem si&nbsp;v&nbsp;prvních vteřinách uvědomit, proč jsem tak rychle opustil porážkovou místnost, proč jsem ještě chvíli nepočkal u&nbsp;Martina. Pak jsem si&nbsp;uvědomil, že&nbsp;nějaký člověk, zřejmě řezník, vešel dovnitř a&nbsp;zavíral za&nbsp;sebou vrata té&nbsp;místnosti a&nbsp;já jsem spěšně prošel z&nbsp;temna do&nbsp;denního světla, než docela zavřel. Proto jsem se&nbsp;ocitl tak rychle venku, a&nbsp;teď jsem najednou pocítil touhu vrátit se&nbsp;ještě zpátky k&nbsp;Martinovi, ještě ho&nbsp;naposled vidět, ale nějak jsem se&nbsp;nemohl hnout ze&nbsp;sedačky a&nbsp;díval jsem se&nbsp;z&nbsp;kabiny auta ven. A&nbsp;potom se&nbsp;vrátili řidič i&nbsp;závozník a&nbsp;já jsem si&nbsp;znovu vylezl na&nbsp;kryt motoru a&nbsp;vyjeli jsme ze&nbsp;dvora jatek. Cestu jsem nevnímal, stejně jako po&nbsp;celou dobu předtím. A&nbsp;řidič zase točil mlčky volantem a&nbsp;měl soustředěný pohled a&nbsp;vypadalo to, že&nbsp;mě&nbsp;poslouchá, závozník už&nbsp;nespal a&nbsp;jenom koukal z&nbsp;okýnka ven.</span></p>
          <p class="chunk" data-nb-ref-number="17" data-nb-words="2207" data-nb-chars="12135"><span class="idea" data-nb-ref-number="16" id="idea16" data-nb-words="2207" data-nb-chars="12135">„… Monika chodila pravidelně do&nbsp;nějakýho charismatickýho sboru, to&nbsp;byly ty&nbsp;pátky a&nbsp;neděle, co&nbsp;bejvala pryč, a&nbsp;já jsem myslel, že&nbsp;chodí někam zpívat, protože jsem neměl ponětí vo&nbsp;tom, co&nbsp;to&nbsp;je&nbsp;charismatickej sbor a&nbsp;novozákonní církev, a&nbsp;vo tom všem mi&nbsp;Monika řekla až&nbsp;ten večer, co&nbsp;jsme spolu byli sami v&nbsp;chalupě pana Stránskýho. A&nbsp;to říkám proto, že&nbsp;ty&nbsp;dveře do&nbsp;ložnice, který byly zasklený tím malovaným mlíčným sklem s&nbsp;vobrázkama čertů a&nbsp;andělů, který se&nbsp;Monice tak líbily, tak ty&nbsp;dveře ten večer se&nbsp;před náma nevotevřely a&nbsp;ani se&nbsp;za&nbsp;náma nezavřely. Seděli jsme na&nbsp;zápraží, jako jsme vždycky sedávali s&nbsp;panem Stránským. Horkej den už&nbsp;vychládal a&nbsp;Monika měla hlavu vopřenou vo&nbsp;zeď a&nbsp;dívala se&nbsp;trochu nahoru a&nbsp;tmavý nebe se&nbsp;jí&nbsp;vlejvalo do&nbsp;vočí a&nbsp;mluvila vo&nbsp;tom, kdo to&nbsp;byl Ježíš a&nbsp;proč přišel. A&nbsp;že před dvěma rokama vstoupil i&nbsp;do jejího života a&nbsp;celou ji&nbsp;změnil. Naplnil jí&nbsp;život láskou a&nbsp;štěstím a&nbsp;vona je&nbsp;moc šťastná. Že&nbsp;už&nbsp;nemusí žít v&nbsp;přetvářce, konečně ví, kdo je, spousta lidí ale nosí různý masky, který převlíkají podle toho, v&nbsp;jakým se&nbsp;nacházejí prostředí nebo kolektivu. Vona, Monika, že&nbsp;to&nbsp;dřív taky dělala a&nbsp;nevěděla, kam pořádně patří, ale sláva Pánu, už&nbsp;to&nbsp;ví. Ježíš existuje, je&nbsp;živej! Když někdo vstane z&nbsp;mrtvejch, tak musí bejt, ne…? Jenom jsem poslouchal a&nbsp;dvorem začali lítat rorejsi. Tak jsem mlčel a&nbsp;na nic jsem se&nbsp;neptal, jen jsem pozoroval ty&nbsp;rorejse a&nbsp;Monika mluvila dál, že&nbsp;hodně lidí chce vědět, jak vona to&nbsp;ví, že&nbsp;Ježíš existuje, když ho&nbsp;nikdy neviděla, ale vona ví, že&nbsp;ňákej přelud nebo výmysl by&nbsp;nemoh změnit její srdce a&nbsp;její život, Bůh tolik miluje každýho člověka, že&nbsp;miluje mě&nbsp;stejně jako ji&nbsp;a&nbsp;pana Stránskýho velikou láskou! A&nbsp;za chvíli se&nbsp;už&nbsp;úplně setmělo a&nbsp;už byly vidět jen vobrysy blízký maštale a&nbsp;nad dvorem voněla tmavá koruna jabloně. A&nbsp;Monika seděla vedle mě&nbsp;s&nbsp;kolenama přitaženejma až&nbsp;k&nbsp;bradě, jak už&nbsp;bylo trošku chladno, a&nbsp;povídala do&nbsp;noci vo&nbsp;Starým a&nbsp;Novým zákonu. Vyprávěla, že&nbsp;lidi ve&nbsp;starozákonní době museli dodržovat desatero přikázání a&nbsp;bylo dost tvrdý dokázat to&nbsp;bez pomoci boží, protože hřích je&nbsp;ukrást, zabít nebo že&nbsp;se&nbsp;někdo s&nbsp;někým vyspí před svatbou nebo taky jenom křivý pomyšlení, hříšná myšlenka, a&nbsp;že vona, Monika, dala slib, slib čistoty. Šla mi&nbsp;z&nbsp;toho hlava kolem. A&nbsp;Monika vyprávěla dál, že&nbsp;Bůh poslal Ježíše, že&nbsp;jeho krev nás smířila s&nbsp;Bohem a&nbsp;Ježíš umřel za&nbsp;všechny, za&nbsp;každej hřích každýho člověka. Že&nbsp;novozákonní doba je&nbsp;dobou milosti a&nbsp;přišla s&nbsp;Ježíšem, a&nbsp;když chce člověk přijít k&nbsp;Bohu, nemusí už&nbsp;vobětovat zvířata, aby byl vočištěnej vod hříchů, Ježíš to&nbsp;udělal za&nbsp;každýho člověka…! Moničiny voči zářily a&nbsp;její bílý čelo a&nbsp;celá její tvář, bible prej říká, že&nbsp;Bůh už&nbsp;nebydlí jenom v&nbsp;chrámech udělanejch z&nbsp;kamene, ale že&nbsp;my&nbsp;jsme chrám živýho Boha, naše srdce! Pak se&nbsp;Monika vodmlčela a&nbsp;její voči byly trochu klidnější, a&nbsp;když přešla věčnost tam a&nbsp;zpátky, tak jsme vstali ze&nbsp;zápraží, na&nbsp;dvoře už&nbsp;byla tma tmoucí a&nbsp;ticho, jenom vobčas z&nbsp;maštale dolehlo k&nbsp;nám frknutí nebo zamručení, jak dobytek spokojeně vodpočíval v&nbsp;tý teplý noci. Vyšli jsme vrátkama za&nbsp;humna a&nbsp;procházeli jsme se&nbsp;hodiny po&nbsp;louce a&nbsp;na vokraji lesa pod vysokým nebem a&nbsp;mluvili jsme vo&nbsp;všem, co&nbsp;jsme si&nbsp;ještě do&nbsp;tý&nbsp;doby nestačili nebo snad nechtěli říct. Když jsme se&nbsp;vrátili do&nbsp;dusnýho pokoje v&nbsp;chalupě pana Stránskýho, usnul jsem za&nbsp;chvíli na&nbsp;kanapi, jak jsem byl utahanej po&nbsp;tý&nbsp;práci v&nbsp;maštalích. A&nbsp;vedle mě&nbsp;spala Monika, ta&nbsp;holka, která byla zamilovaná do&nbsp;Ježíše Krista, a&nbsp;na prosklenejch dveřích ložnice jsme byli voba namalovaný, vona anděl, kterej se&nbsp;vznáší na&nbsp;křídlech, a&nbsp;já čert, kterej se&nbsp;plazí dole na&nbsp;zemi. A&nbsp;tak uběhnul kratičkej zbytek noci, a&nbsp;když jsme ráno brzo vstali, aby všechny zvířata dostaly včas nažrat a&nbsp;kráva byla podojená, jak jsem slíbil panu Stránskýmu, tak jsme snídali mlíko a&nbsp;tmavej chleba a&nbsp;to ráno a&nbsp;to všechno kolem mi&nbsp;připadalo nějak svatý, i&nbsp;když nevím, co&nbsp;to&nbsp;znamená. Pak Monika vodjela, a&nbsp;než nasedla do&nbsp;svýho červenýho auta, tak jsme na&nbsp;chvilinku stáli proti sobě a&nbsp;já jsem jí&nbsp;řek, že&nbsp;mi&nbsp;na&nbsp;ní&nbsp;záleží, a&nbsp;pak jsme se&nbsp;políbili. Po&nbsp;veškerý práci jsem vyved Martina na&nbsp;palouk před vrata a&nbsp;sednul jsem si&nbsp;na&nbsp;zem a&nbsp;čekal v&nbsp;rozzářeným ránu u&nbsp;konví s&nbsp;mlíkem na&nbsp;mlíkařský auto a&nbsp;pak jsem čekal dál, dokud se&nbsp;nevrátil pan Stránský, abych mu&nbsp;moh předat hospodářství. Pan Stránský prošel chlívy a&nbsp;všechno poměřil svým přísným zrakem hospodáře a&nbsp;neřek ani slovo. Byl z&nbsp;něj cítit líh, zajel s&nbsp;fiatem do&nbsp;garáže a&nbsp;ani mi&nbsp;nevodpověděl, když jsem se&nbsp;ho&nbsp;ptal, jak se&nbsp;měl u&nbsp;Břéti na&nbsp;návštěvě, natáhnul se&nbsp;na&nbsp;gauč a&nbsp;za chvíli začal chrápat a&nbsp;já jsem potichu vyved kolo a&nbsp;vodjel domů. Ještě jsme vlastně nemohli vědět, že&nbsp;to&nbsp;bylo naposled, co&nbsp;jsem takhle normálně vodjel vod pana Stránskýho. Po&nbsp;tomhle víkendu jsem se&nbsp;s&nbsp;Monikou dva dni neviděl a&nbsp;pak jsem byl dva dny na&nbsp;služební cestě. A&nbsp;když jsem se&nbsp;v&nbsp;pátek vrátil, nemoh jsem Moniku nikde najít, ani u&nbsp;Janišů v&nbsp;chalupě, ani u&nbsp;pana Stránskýho, ani ve&nbsp;městě před úřadem nestálo její červený auto se&nbsp;značkou MO. A&nbsp;tak jsem jel znovu k&nbsp;Janišům pořádně se&nbsp;zeptat, kde Monika vlastně je, a&nbsp;stará paní měla přísnou a&nbsp;trochu posmutnělou tvář, pohledem trochu uhejbala, a&nbsp;nakonec jsem se&nbsp;vod ní&nbsp;dozvěděl, že&nbsp;Monika kvůli mně v&nbsp;úterý a&nbsp;ve středu plakala a&nbsp;dneska že&nbsp;se&nbsp;vodstěhovala vod Janišů z&nbsp;chalupy a&nbsp;vodjela. Celej zmatenej jsem se&nbsp;vrátil domů a&nbsp;celej víkend jsem nestál za&nbsp;nic. V&nbsp;pondělí ráno jsem Moniku našel na&nbsp;městským úřadě a&nbsp;vůbec ničemu jsem nerozuměl, měla zamženej pohled a&nbsp;mluvila rychle a&nbsp;tiše. Vrátil jsem se&nbsp;zpátky do&nbsp;práce, celej den jsem se&nbsp;snažil pochopit, co&nbsp;mi&nbsp;Monika vyčítala, jaký řeči jdou po&nbsp;vsi vo&nbsp;nás dvou a&nbsp;hlavně vo&nbsp;ní, a&nbsp;po práci jsem ujížděl na&nbsp;kole rovnou k&nbsp;panu Stránskýmu. A&nbsp;tam u&nbsp;něj jsme se&nbsp;smrtelně pohádali, protože vyšlo najevo, že&nbsp;nalitej pan Stránský dával v&nbsp;neděli večer v&nbsp;hospodě k&nbsp;lepšímu, jak jeho starý manželský postele zase přišly ke&nbsp;slovu, jak jsme já&nbsp;a&nbsp;Monika trávili noc v&nbsp;jeho chalupě, když von chlastal u&nbsp;bráchy v&nbsp;Budějcích, jak jsme si&nbsp;užívali v&nbsp;jeho ložnici, v&nbsp;prostěradlech a&nbsp;peřinách z&nbsp;výbavy jeho nebožky ženy. A&nbsp;mě to&nbsp;rozzuřilo, jak moji Moniku takhle vykřičel po&nbsp;celý vsi, kde ji&nbsp;všichni znají, tu&nbsp;čistou svatou Moniku, vošetřovatelku starejch a&nbsp;nemocnejch. Jenže pan Stránský nic nechápal, připadalo mu&nbsp;vždycky normální, že&nbsp;se&nbsp;u&nbsp;piva mluví a&nbsp;kecá a&nbsp;řeči jdou a&nbsp;voda teče. Když jsem na&nbsp;něj začal křičet, tak hulákal taky, pustili jsme se&nbsp;do&nbsp;sebe a&nbsp;já jsem se&nbsp;zapřisáhnul, že&nbsp;už&nbsp;nepřekročím práh jeho baráku, a&nbsp;třísknul jsem dveřma a&nbsp;to byla definitivní tečka mezi náma. A&nbsp;tak jsem tam v&nbsp;jediný chvíli vzteku zabouchnul pana Stránskýho a&nbsp;Martina a&nbsp;všechny ty&nbsp;naše společný dni, kdy jsme byli pohromadě a&nbsp;já jsem byl šťastnej. Šlapal jsem na&nbsp;kole zpátky do&nbsp;města a&nbsp;nebyl jsem schopnej uvažovat vo&nbsp;tom, jestli jsem udělal dobře, nebo špatně, myslel jsem jenom na&nbsp;Moniku. Věřil sem, že&nbsp;Monika musí poznat, kde je&nbsp;pravda, a&nbsp;že si&nbsp;to&nbsp;nechá vysvětlit. Všude jsem ji&nbsp;hledal, ale na&nbsp;městským úřadě už&nbsp;bylo zavřeno a&nbsp;Moničino červený auto nebylo nikde, ani před ubytovnou, kde dřív bydlela, ani před hotelem na&nbsp;náměstí, ani na&nbsp;parkovišti u&nbsp;řeky. A&nbsp;tak jsem prožil neklidnou noc a&nbsp;ráno jsem volal z&nbsp;práce na&nbsp;městskej úřad a&nbsp;tam mi&nbsp;řekli, že&nbsp;Monika ukončila praxi, protože nastupuje v&nbsp;září do&nbsp;školy a&nbsp;tuhle práci měla jenom brigádně, prostě že&nbsp;už&nbsp;je&nbsp;pryč. A&nbsp;tak přešel zmatenej podzim a&nbsp;zima s&nbsp;holomrazama a&nbsp;celou tu&nbsp;dobu jsem se&nbsp;snažil zahnat myšlenky na&nbsp;Moniku a&nbsp;u&nbsp;pana Stránskýho jsem se&nbsp;neukázal. A&nbsp;na začátku března jsem ve&nbsp;městě náhodou potkal pana Boháče a&nbsp;ten mi&nbsp;řek novinu, která mi&nbsp;vyrazila dech, totiž že&nbsp;už&nbsp;vod prosince mají Boháčů všechen dobytek a&nbsp;pole pana Stránskýho, zkrátka před Vánocema prej přišel pan Stránský za&nbsp;starým Boháčem, že&nbsp;je&nbsp;mu&nbsp;zle a&nbsp;není schopnej se&nbsp;už&nbsp;dál starat vo&nbsp;hospodářství, aby si&nbsp;vodved krávy a&nbsp;prasata a&nbsp;koně a&nbsp;aby si&nbsp;propachtoval i&nbsp;ty jeho pole. A&nbsp;ještě do&nbsp;konce roku byl v&nbsp;nemocnici se&nbsp;srdečním záchvatem a&nbsp;teď prej leží doma a&nbsp;nevychází vůbec z&nbsp;chalupy. Boháčů dali Olinu na&nbsp;jatka, protože už&nbsp;byla stará a&nbsp;málo dojila, a&nbsp;Martin prej stojí ve&nbsp;stáji a&nbsp;vobčas tahá valník, jenže Boháčů mají traktory a&nbsp;Martin je&nbsp;pro ně&nbsp;darmožrout, kterýho nepotřebujou a&nbsp;nejradši by&nbsp;ho&nbsp;poslali zabít taky, jenže pan Stránský vo&nbsp;tom nechce ani slyšet. Myslel jsem na&nbsp;to, jaký to&nbsp;musí bejt s&nbsp;panem Stránským špatný, že&nbsp;všechno nechal Boháčovi a&nbsp;nechal vodvést i&nbsp;Martina. Večer jsem nemoh usnout a&nbsp;druhej den ráno jsem se&nbsp;rozhodnul. Vodpoledne po&nbsp;práci jsem sednul na&nbsp;kolo a&nbsp;jel jsem tu&nbsp;starou známou trasu a&nbsp;ještě cestou jsem se&nbsp;rozmejšlel, jestli se&nbsp;nemám vrátit, a&nbsp;skoro jsem i&nbsp;zastavil, že&nbsp;to&nbsp;votočím zpátky, protože jsem se&nbsp;přece zařek, že&nbsp;nepřekročím práh toho domu, ale už&nbsp;jsem byl na&nbsp;kopci a&nbsp;viděl červený střechy chalup, a&nbsp;tak jsem nechal kolo jet a&nbsp;zabrzdil až&nbsp;před vrátkama pana Stránskýho. Bylo to&nbsp;už&nbsp;skoro tři čtvrtě roku, co&nbsp;jsem tam byl naposled, trochu jsem měl trému, jak to&nbsp;teď asi s&nbsp;panem Stránským vypadá a&nbsp;co řekne, až&nbsp;mě&nbsp;uvidí ve&nbsp;dveřích. Prošel jsem pustým dvorem, maštale byly dokořán, votevřený a&nbsp;prázdný, jenom zablešenej pes mi&nbsp;přiběh naproti a&nbsp;skákal na&nbsp;mě, když mě&nbsp;poznal. Vzal jsem za&nbsp;kliku dveří vod verandy, byly vodemčený, prošel jsem chodbičkou a&nbsp;stál ve&nbsp;votevřenejch dveřích do&nbsp;kuchyně, a&nbsp;co jsem uviděl, to&nbsp;jsem nečekal. Pan Stránský seděl na&nbsp;židli, na&nbsp;stole a&nbsp;všude kolem děsnej binec, prázdný flašky, špinavý talíře, a&nbsp;von měl votevřenou plechovku s&nbsp;vepřovým masem, který napichoval nožem, a&nbsp;ohromný kusy si&nbsp;cpal do&nbsp;pusy a&nbsp;vedle stála sklenice s&nbsp;kyselejma vokurkama a&nbsp;načatá flaška piva. Takhle jsem si&nbsp;zrovna večeři kardiaka nepředstavoval, a&nbsp;pan Stránský ani nevypadal na&nbsp;to, že&nbsp;by&nbsp;před měsícem ještě ležel v&nbsp;nemocnici. Zůstal jsem stát ve&nbsp;dveřích a&nbsp;pozdravil jsem a&nbsp;pan Stránský zvednul hlavu vod jídla, a&nbsp;teprve teď jsem si&nbsp;všimnul, jaký má&nbsp;propadlý tváře a&nbsp;jak je&nbsp;bledej ve&nbsp;vobličeji. Chvíli jsme na&nbsp;sebe bez řečí koukali, pak se&nbsp;pan Stránský dlouze napil z&nbsp;flašky a&nbsp;suše povídá: „Tak už&nbsp;tě&nbsp;to&nbsp;přešlo?“ A&nbsp;pak jsme se&nbsp;začali bavit a&nbsp;za chvíli už&nbsp;jsme byli jako dřív. Ptal jsem se&nbsp;pana Stránskýho, jak se&nbsp;cítí, a&nbsp;von tvrdil, že&nbsp;mu&nbsp;nic není, že&nbsp;je&nbsp;to&nbsp;všechno výmysl doktorů a&nbsp;že na&nbsp;ně&nbsp;kašle. Ale pak se&nbsp;přiznal, že&nbsp;nemůže skoro nic dělat, že&nbsp;se&nbsp;hned unaví a&nbsp;musí sedět nebo ležet, ale dietu nedodržoval. Tvářil se&nbsp;spokojeně, i&nbsp;když neměl zrovna proč. Pole propachtoval Boháčovi, vodved mu&nbsp;dobytek, vodvezli si&nbsp;seno i&nbsp;vobilí a&nbsp;neviděl za&nbsp;to&nbsp;vod Boháčů zatím ani korunu. Pokud šlo vo&nbsp;koně, tak toho mu&nbsp;Boháč živil a&nbsp;slíbil panu Stránskýmu, že&nbsp;co&nbsp;bude živ, tak Martina nenechá vodvézt na&nbsp;šlachtu, ale stejně ten valach pil Boháčovi krev. A&nbsp;pan Stránský, když už&nbsp;byl doma ze&nbsp;špitálu, vstával z&nbsp;postele, chodil k&nbsp;Boháčovi do&nbsp;maštale za&nbsp;Martinem a&nbsp;povídal si&nbsp;s&nbsp;ním a&nbsp;starej Boháč rozhlašoval po&nbsp;vsi, že&nbsp;se&nbsp;pan Stránský zbláznil, že&nbsp;se&nbsp;mu&nbsp;to&nbsp;v&nbsp;hlavě mele, a&nbsp;aby Boháčovi zůstalo zadarmo všechno to, co&nbsp;vod pana Stránskýho získal, byl rozhodnutej dostat ho&nbsp;do&nbsp;Dobřan do&nbsp;blázince a&nbsp;všude vo&nbsp;něm tvrdil, že&nbsp;je&nbsp;nesvéprávnej. Nemoh jsem uvěřit svejm uším, když mi&nbsp;pan Stránský tohle všechno vyprávěl. A&nbsp;ještě ten den jsme se&nbsp;domluvili, že&nbsp;až&nbsp;bude teplo a&nbsp;louky trochu vobrostou, zkrátka až&nbsp;bude pastva, že&nbsp;si&nbsp;pan Stránský vodvede Martina zpátky a&nbsp;já ho&nbsp;budu krmit a&nbsp;starat se&nbsp;vo&nbsp;něj, když pan Stránský nebude moct, a&nbsp;budem vobsíkat zahradu a&nbsp;volný plácky ve&nbsp;vsi, abysme nadělali ňáký seno na&nbsp;zimu, koupí se&nbsp;voves a&nbsp;ňáká sláma ještě ve&nbsp;stodole zbyla. Vodjížděl jsem pozdě večer a&nbsp;měl jsem radost, protože jsem viděl na&nbsp;panu Stránským, že&nbsp;ho&nbsp;to&nbsp;trochu pozvedlo, ty&nbsp;naše plány do&nbsp;budoucna. Za&nbsp;tejden jsem se&nbsp;vypravil za&nbsp;panem Stránským znovu, a&nbsp;když jsem sjížděl z&nbsp;kopce, tak jsem se&nbsp;nemoh dočkat, až&nbsp;mu&nbsp;řeknu nový zprávy, měl jsem vobjednanýho kováře pro Martina a&nbsp;taky jsem sehnal z&nbsp;vedlejší vesnice pár metráků sena, to&nbsp;abysme si&nbsp;mohli vzít Martina dřív a&nbsp;nemuseli přitom starýho Boháče vo&nbsp;nic prosit. Jenže když jsem zastavil kolo před vratama, dvířka do&nbsp;dvora byly zamčený, tak jsem vobešel zeď a&nbsp;přelez plot na&nbsp;zahradu. Ale vchodový dveře do&nbsp;chalupy byly taky zamčený, tak jsem bouchal a&nbsp;koukal voknama do&nbsp;kuchyně a&nbsp;do chodby, ale pan Stránský nikde, ani se&nbsp;nevozýval. Všimnul jsem si, že&nbsp;ani z&nbsp;komína se&nbsp;nekouří, a&nbsp;to bylo divný, protože bylo dost zima. Tak jsem přelez zpátky přes plot a&nbsp;šel jsem se&nbsp;zeptat do&nbsp;sousední chalupy,&nbsp;jestli…“</span></p>
          <p class="chunk" data-nb-ref-number="18" data-nb-words="213" data-nb-chars="1159"><span class="idea" data-nb-ref-number="17" id="idea17" data-nb-words="213" data-nb-chars="1159">Vtom auto zastavilo někde na&nbsp;předměstí a&nbsp;řidič probudil závozníka, který seděl na&nbsp;sedačce s&nbsp;hlavou spadlou na&nbsp;prsa. Něco zabručel, vystoupil a&nbsp;zabouchl dveře náklaďáku. Sednul jsem si&nbsp;na&nbsp;sedačku a&nbsp;šofér se&nbsp;mě&nbsp;zeptal, jak pojedu domů, že&nbsp;on&nbsp;tady kousek parkuje. Tak jsem mu&nbsp;řekl, že&nbsp;už&nbsp;se&nbsp;domů nějak dostanu, i&nbsp;když to&nbsp;bylo přes dvacet kilometrů, a&nbsp;že mu&nbsp;děkuju, že&nbsp;mě&nbsp;vzal s&nbsp;sebou a&nbsp;že bych ho&nbsp;teď za&nbsp;to&nbsp;rád pozval na&nbsp;pivo, kdyby chtěl. Trochu se&nbsp;rozmýšlel, ale pak souhlasil, tak jsme zašli do&nbsp;restaurace a&nbsp;já jsem objednal pivo a&nbsp;myslel jsem si, že&nbsp;řidičovi dovyprávím to&nbsp;zmatené nervózní blues, které ze&nbsp;mě&nbsp;vydrncaly okresní silnice Budějovicka, ale on&nbsp;se&nbsp;dal zrovna do&nbsp;řeči s&nbsp;lidmi od&nbsp;vedlejšího stolu. A&nbsp;pak si&nbsp;k&nbsp;našemu stolu ti&nbsp;chlapi přisedli a&nbsp;vytáhli karty a&nbsp;řidič se&nbsp;nechal přemluvit ke&nbsp;hře a&nbsp;mě se&nbsp;také zeptali, jestli nechci hrát, ale já&nbsp;jsem to&nbsp;neuměl, tak jsem se&nbsp;na&nbsp;ně&nbsp;jenom díval a&nbsp;pomalu jsem upíjel pivo. Poslouchal jsem jejich řeči a&nbsp;pozoroval jejich tváře, ale napůl jsem byl někde jinde. A&nbsp;myslel jsem na&nbsp;to, když jsem se&nbsp;díval do&nbsp;obličeje toho šoféra dobytčího auta, jak prožívá partičku karet, jestli mě&nbsp;během té&nbsp;cesty vůbec poslouchal.</span></p>
          <p class="chunk" data-nb-ref-number="19" data-nb-words="138" data-nb-chars="770"><span class="idea" data-nb-ref-number="18" id="idea18" data-nb-words="138" data-nb-chars="770">A&nbsp;tak jsem nakonec ten příběh nedopovídal, i&nbsp;když už&nbsp;zbývalo doříct jen konec, že&nbsp;pro pana Stránského do&nbsp;jeho stavení mezitím přijelo to&nbsp;auto s&nbsp;černým lakem, ten poslední auťák, kterým se&nbsp;jednou svezeme všichni. Vyšli jsme z&nbsp;hospody, bylo už&nbsp;dost chladno, březen, a&nbsp;já jsem šel zkusit zamávat na&nbsp;nějaké auto k&nbsp;silnici. Nade mnou visela šedá obloha a&nbsp;já jsem náhle pocítil hroznou úzkost a&nbsp;samotu, srdce mi&nbsp;sevřel šílený a&nbsp;beznadějný smutek. A&nbsp;to proto, že&nbsp;jsem si&nbsp;najednou naplno uvědomil, že&nbsp;pan Stránský je&nbsp;mrtvý a&nbsp;kůň s&nbsp;bílou lysinou je&nbsp;mrtvý a&nbsp;Monika už&nbsp;je&nbsp;dávno pryč a&nbsp;tenhle příběh asi umře s&nbsp;námi dvěma, protože příběhy umírají jako lidé. Jen některé znám, které přežily staletí, třeba ty&nbsp;od&nbsp;Shakespeara, co&nbsp;se&nbsp;dodnes hrají v&nbsp;divadlech, jenže ty&nbsp;se&nbsp;nikdy nestaly.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./hajicek-6.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>